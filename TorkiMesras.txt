صبح اولدی هر طرفدن اوجالدی اذان سسی
گـــویا گلیــــر ملائـکه لــــردن قــــرآن سسی
بیر سس تاپانمیـــرام اونا بنزه ر، قویون دئییم:
بنزه ر بونا اگـر ائشیدیلسیدی جـــان سسی
سانکی اوشاقلیقیم کیمی ننیمده یاتمیشام
لای لای دئییر منه آنامیـــن مهربـــان سسی
سـانکی سفرده یم اویادیــرلار کی دور چاتاخ
زنگ شتر چالیر، کئچه رک کـــاروان سسی
سانکی چوبان یاییب قوزونی داغدا نی چالیر
رؤیا دوغـــور قوزی قولاغیندا چوبـــان سسی
جسمیم قوجالسادا هله عشقیم قوجالمیوب
جینگیلده ییـر هله قولاغیمدا جـــوان سسی
سانکی زمان گوله شدی منی گوپسدی یئره
شعریم یازیم اولوب ییخیلان پهلـــوان سسی
آخیر زماندی بیر قولاق آس عرشی تیتره دیـر
ملت لرین هــارای، مددی، الامـــان سسی
انسان خـزانی دیر تؤکولور جـان خزه ل کیمی
سازتک خزه ل یاغاندا سیزیلدار خزان سسی
سن یاریمین قاصدی سن 
ایلش سنه چای دئمـــــــیشم
خیالینـــــــی گؤندریـــــب دی 
بس کی من آخ وای دئمیشم
آخ گئجه لر یاتمامیشــــــام 
من سنه لای ـ لای دئمیشم
سن یاتالی من گؤزومــــه 
اولدوزلاری سای دئمیشـم
هرکس سنه اولدوز دئیـــه 
اؤزوم سنه آی دئــــــمیشم
سندن سونرا حیــــــاته من
شیرین دیسه زای دئمیشـم
هر گؤزلدن بیر گول آلیــب 
سن گؤزله پای دئمیشــــــم
سنین گون تک باتمــاغینی 
آی باتانا تـــــای دئمــــــیشم
ایندی یایـــا قـــیش دئییــــرم 
سابیق قیشــا یای دئمــــیشم
گاه تویونو یـــــاده ســـــالیب
من دلی نــای ـ نــای دئمیشم
سونـرا گئنه یاســــــــه باتیب 
آغلاری‌های ـ‌های دئمـیشم
عؤمره سورن من قارا گون 
آخ دئمیشم، وای دئمیشم
بو گئجه باده ایله دفع ملال ائیله میشم،
عؤمرون بیر گئجه سینده بئله حال ائیله میشم.
بیز هارا، تار هارا، یا رب، گئجه مئیخانه هارا؟
اونودوب دردی بو ایّامدا مجال ائیله میشم.
ساقی نین غمزه سی اوخ، مئی جامی اولموش سپریم،
فلكین جؤورو ایله جنگ و جدال ائیله میشم.
مئی دمیر تك ائله ییب جانیمی، غمله ووروشوم،
غم دئمه، دوشمنیمی روستم زال ائیله میشم.
آجی ایامی شیرین ائتمگه سرخوش دولانیب،
كؤنلومو ایندی اسیر خط و خال ائیله میشم
گؤرموشم من اوزونون یاری سینی، تك قاشینی،
ای اوزونده نئجه گؤر سئیر هلال ائیله میشم
گئتمیش هیجران اوروجو گؤرجك هلال قاشلارینی،
بایرام اولموش بو گؤروش عزم و وصال ائیله میشم.
گؤرموشم اوزده او زرّین تئلی پروانه كیمی،
یانمیشام اودلارا، ترك پروبال ائیله میشم.
عشق درسی منه اؤیرتسه ده هیجران غمینی،
عشقه دوشمكله بئله كسب كمال ائیله میشم.
یاتماییب صوبحه كیمی من گئجه گون اوزلو یارین،
سینه سی گوزگوم اولوب، سئیر جمال ائیله میشم.
ساقی نین زلفونه عشق باغلاماسا عؤمرو اگر،
من بئله درك ائله ییب، بؤیله خیال ائیله میشم.
شهریارا غزل ائتمیش منی جئیران، گؤزلیم،
گؤر غزل ایله نئجه صید غزال ائیله میشم
نه ظریف بیر گلیــــــن عزیزه سنی
منه لایق تــــــــاری یــــاراتمیشدی
بیر ظریف روحه بیر ظریف جسمی
ازدواج قدرتیـــــــــله قـــــاتمیشدی
عشقیمین بولبولی سنی دوتموش
هرنه دونیـاده گول وار، آتمیشدی
سانکی دوستاق ایکن من آزاددیم
ائله عشقون منی یاهـــاتمیشدی
سؤیدوگیم سانکی هم نفس اولالی
قفسیمدن منی چیخـــارتمیشدی
جنّت ائتمیــش منیم جهنّمی می
یانماسین یاخماسین آزاتمیشدی
قــــاراگون قارقاسی قونـاندا منیم
آغ گونوم وارســـادا قــاراتمیشدی
آدی بـــــاتمیش اجل گلنده بیـــزه
من آییم چیخدی گونده باتمیشدی
حیدربابا ایلدیریملار شاخاندا
سئللر سولار شاققیلدییوب آخاندا
قیزلار اوْنا صف باغلییوب باخاندا‬‬
سلام اولسون شوْکتوْزه ائلوْزه
منیم دا بیر آدیم گلسین دیلوْزه‬‬
حیدر بابا، داغین، داشین، سره سی‬‬‬‬
کهلیک اوْخور، دالیسیندا فره سی‬‬
قوزولارین آغی، بوْزی، قره سی
بیر گئدیدیم داغ-دره لر اوزونی
اوْخویئدیم : چوْبان، قیتر قوزونی‬‬
یاز قاباغی گوْن گوْنئیی دؤیَنده‬‬‬‬
کند اوشاغی قار گوْله سین سؤیَنده‬‬
کوْرکچی لر داغدا کوْرک زوْیَنده‬‬‬‬
منیم روحوم، ایله بیلوْن اوْردادور‬‬
‫کهلیک کیمین باتیب، قالیب، قاردادور‬‬
‫حیدربابا، آغاجلارون اوجالدی‬‬
‫آمما حئییف، جوانلارون قوْجالدی‬‬
‫توْخلیلارون آریخلییب، آجالدی‬‬
کؤلگه دؤندی، گوْن باتدی، قاش قَرَلدی
‫قوردون گؤزی قارانلیقدا بَرَلدی ‬‬
‫حیدربابا، دوْنیا یالان دوْنیادی‬‬
‫سلیماننان، نوحدان قالان دوْنیادی‬‬
اوغول دوْغان، درده سالان دوْنیادی
‫هر کیمسَیه هر نه وئریب، آلیبدی‬‬
‫افلاطوننان بیر قوری آد قالیبدی
ياز گئجه سى چايدا سولارشاريلدار
داش-قَيه لر سئلده آشيب خاريلدار
قارانليقدا قوردون گؤزی پاريلدار
ايتر، گؤردوْن، قوردى سئچيب، اولاشدى
قورددا، گؤردوْن، قالخيب، گديکدن آشدى
گؤيرچينلر دسته قالخيب، اوچاللار
گوْن ساچاندا، قيزيل پرده آچاللار
قيزيل پرده آچيب، ييغيب، قاچاللار
گوْن اوجاليب، آرتارداغين جلالى
طبيعتين جوانلانار جمالى
بو گئجه من کی یاتا بیلمه ییرم باشی باشلاره قاتا بیلمه ییرم
یوخوسوزلوق منی قاتلاشدیردی من بو نامرده باتا بیلمه ییرم
اؤغری قالدیردی قازان – قابلامامی کیم ال آتسین حاجاتا؟ بیلمه ییرم
اؤغرونون کیم یئتیریب اؤمباسین ازیخلیا بیر زؤپاتا بیلمه ییرم!
آیلیق آلدوق ، ا وئردیک گئتدی نه یئیه ک ، ای وای آتا ! بیلمه ییرم
ده ده میز یؤخ ، کیمه چکمک باراتی کیمی سالماخ باراتا بیلمه ییرم
جیب ده قالمیشسادا بیر بئش ماناتیم نه آلیم بئش ماناتا بیلمه ییرم
دلی شیطان دئیری : یؤرقانی سات! قیشدی ، یؤرغاندی ، ساتا بیلمه ییرم!!
قار دئییر گل کیشی سن پامبوغ آتاق کیشی ! من پامبوغ آتا بیلمه ییرم!!
هی گلیب ، مندن آلیرلار شتلی کیم سالیب مازی ماتا بیلمه ییرم؟
زندگانلیق قؤراتا بیر شیئی اؤلوب ایه لازم قؤراتا بیلمه ییرم
بیر سوموک دور کی بؤغازلاردا قالیب کیم آتا یاکیم اوتا بیلمه ییرم
قار- یاغیشدا بونه قؤندوم – کؤشدوم؟ نیه دوشدوک بو اؤتا بیلمه ییرم
بو کتابلار ئؤزی بیر آت یوکودور بونی کیم چاتسین آتا بیلمه ییرم
چای سیزام تاپمیورام چای پاکاتین نه گلیب بو پاکاتات بیلمه ییرم
هی سؤیوقدان قورولوب بیگ دورورام کیمدی یئنگه – موشاتا بیلمه ییرم
ال کی دوتمور یازام ، ال تاپاقدا قلمه یا داواتا ، بیلمه ییرم
گئجه میز صبح اؤلاجاق یا هله وار؟ باخیرام هی ساعاتا بیلمه ییرم
قوش اوچار ، آمما نه درمان ائله مک؟ داش ده گن قؤل قاناتا بیلمه ییرم
آی قاداشلار ! منه بیر ال یئتیرون یوک آغیرلاشدی چاتا بیلمه ییرم
طبع شعریم دایانیب ، سؤنجوق آتیر من ده کی سؤنجوق آتا بیلمه ییرم
خان ننه هایاندا قالدین
بئله باشیوا دولانیم
دا، سنین تایین تاپیلماز
سن اولن گون عمه گلدی
منی گوتدی آیری کنده
من اوشاق نه آنلایایدیم؟
باشیمی قاتیب اوشاقلار
نئجه گون من اوردا قالدیم
قاییدیب باخاندا گوردوم
یئریوی ییغیشدیریبلار
نه اوزون و نه یئرین وار
خانی خان ننه م سوروشدوم
دئدیلر کی : خان ننه نی
آپاریبلار کربلایه
کی شفاسین اوردان آلسین
سفری اوزون سفردیر
بیر ایکی ایل چکر گلینجه
نئجه آغلارام یانیخلی
نئچه گون ائله چیغیردیم
کی سسیم سینم توتولدی
او، من اولماسام یانیندا
اوزی هئچ یئره گئدممز
بو سفر نولوبدی، من سیز
اوزی تک قویوب گئدیبدی؟
هامیدان آجیخ ائدر کن
هامیا آجیخلی باخدیم
سونرا باشلادیم کی: من ده
گئدیرم اونون دالینجا
دئدیلر سنین کی تئزدیر
امامین مزاری اوسته
اوشاغی آپارماق اولماز
سن اوخی قرآنی تئز چیخ
سن اونی چیخینجا
بلکه گئله خان ننه سفردن
تله سیک، روانلاماقدا
اوخویوب قرآنی چیخدیم
کی یازام سنه، گل ایندی
دخی چیخمیشام قرآنی
منه سوقت آل گلنده
آما هر کاغذ یازاندا
آقامین گوزی دولاردی
سنده کی گلیب چیخمادین
نئچه ایل بو انتظاردا
گونی، هفته نی ساناردیم
تا یاواش یاواش گوز آچدیم
آنلادیم کی سن اولوبسن
بیله بیلمیه هنوزدا
اوره گیمده بیر ایتیک وار
گوزوم آختارار همیشه
نه یاماندی بو ایتیک لر
خان ننه جانیم نولیدی
سنی بیرده من تاپایدیم
او آیاقلار اوسته بیرده
دوشه نیب بیر آغلایایدیم
قولی حلقه سالمیش ایپ تک
او آیاغی باغلیایدیم
کی داها گئدنمیه ایدین
گئجه لر یاتاندا سن ده
منی قوینوا آلاردین
نئجه باغریوا باساردین
قولون اوسته گاه سالاردین
آجی دنیانی آتارکن
ایکیمیز شیرین یاتاردیق
یوخودا «لولئی» آتارکن
سنی من بلشدیرردیم
گئجه لی سو قیزدیراردین
اوزیوی تمیز لیه ردین
گنه ده منی اوپردین
هئچ منه آجیخلامازدین
ساواشان منه کیم اولسون
سن منه هاوار دوراردین
منی، سن آنام دوینده
قاپیب آرادان چیخاردین
ائله ایستیلیک او ایستک
داها کیمسه ده اولورمی؟
اوره گیم دئیر کی : یوخ یوخ
او درین صفالی ایستک
منیم او عزیز لیگیم تک
سنیله گئدیب توکندی
خان ننه اوزون دئیردین
که: سنه بهشتده آللاه
وئره جک نه ایستیورسن
بو سوزون یادیندا قالسین
منه قولینی وئریبسن
ائله بیر گونوم اولورسا
بیلیسن نه ایسترم من؟
سوزیمه درست قولاق وئر:
سن ایله اوشاخلیق عهدین خان ننه آمان نولیدی
بیر اوشاخلیقی تاپایدیم
بیرده من سنه چاتایدیم
سنیلن قوجاقلاشایدیم
سنیلن بیر آغلاشایدیم
یئنیدن اوشاق اولورکن
قوجاغوندا بیر یاتایدیم
ائله بیر بهشت اولورسا
داها من اوز آللاهیمدان
باشقا بیر شی ایستمزدیم
بیر یوواسیز قوشا دونسم
گوزدن آخان یاشا دونسم
انتظاردان داشا دونسم
یاددان چیخاتمارام سنی
گئدن گئتمه دایان دور
حالیم سنه عیان دور
گلیشینه من قربان
گئدیشین نه یاماندور
من بو باغا گلمیشم
یاغا یاغا گلمیشم
گتیرمیشم دردیمی
آغلاماغا گلمیشم
سیزلاییر احوالیما صوبحه قدر تاریم منیم
تکجه تاریم دیر قارا گونلرده غم‌خواریم منیم
چوخ وفالی دوستلاریم واردیر، یامان گون گلجه‌یین
تاردان اؤزگه قالماییر یار وفاداریم منیم
یئر توتوب غمخانه ده، قیلدیم فراموش عالمی
من تارین غمخواری اولدوم، تار غم‌خواریم منیم
گوزلریمه هر تبسم سانجیلیر نئشتر کیمی
کیپریگی خنجردی، آه، اول بی وفا یاریم منیم
آسمان آلدی کناریمدان آی اوزلو یاریمی
یاش توکر اولدوز کیمی بو چشم خون‌باریم منیم
ای بو غملی کونلومون تاب و توانی، سویله بیر
عهد و پیمانین نه اولدو، نولدو ایلغاریم منیم
شهریارم گر چی من سؤز مولکونون سلطانی‌یم
گوز یاشیمدان باشقا یوخدور درِّ شهواریم منیم
تورکون دیلی تک سئوگیلی ایسته کلی دیل اولماز
اؤزگه دیله قاتسان بو اصیل دیل اصیل اولماز
اؤز شعرینی فارسا – عربه قاتماسا شاعیر
شعری اوخویانلار ، ائشیدنلر کسیل اولماز
فارس شاعری چوخ سؤزلرینی بیزدن آپارمیش
صابیر کیمی بیر سفره لی شاعیر پخیل اولماز
تورکون مثلی ، فولکلوری دونیادا تک دیر
خان یورقانی ، کند ایچره مثل دیر ، میتیل اولماز
آذر قوشونو ، قیصر رومی اسیر ائتمیش
کسری سؤزودور بیر بئله تاریخ ناغیل اولماز
پیشمیش کیمی شعرین ده گرک داد دوزو اولسون
کند اهلی بیلرلر کی دوشابسیز خشیل اولماز
سؤزلرده جواهیر کیمی دیر ، اصلی بدلدن
تشخیص وئره ن اولسا بو قدیر زیر – زیبیل اولماز
شاعیر اولابیلمزسن ، آنان دوغماسا شاعیر
مس سن ، آبالام ، هر ساری کؤینک قیزیل اولماز
چوخ قیسسا بوی اولسان اولیسان جن کیمی شئیطان
چوق دا اوزون اولما ، کی اوزوندا عاغیل اولماز
مندن ده نه ظالیم چیخار ، اوغلوم ، نه قیصاص چی
بیر دفعه بونی قان کی ایپکدن قزیل اولماز
آزاد قوی اوغول عشقی طبیعتده بولونسون
داغ – داشدا دوغولموش ده لی جیران حمیل اولماز
انسان اودی دوتسون بو ذلیل خلقین الیندن
الله هی سئوه رسن ، بئله انسان ذلیل اولماز
چوق دا کی سرابین سویی وار یاغ – بالی واردیر
باش عرشه ده چاتدیرسا ، سراب اردبیل اولماز
ملت غمی اولسا ، بو جوجوقلار چؤپه دؤنمه ز
اربابلاریمیزدان دا قارینلار طبیل اولماز
دوز واختا دولار تاختا – طاباق ادویه ایله
اونداکی ننه م سانجیلانار زنجفیل اولماز
بو « شهریار » ین طبعی کیمی چیممه لی چشمه
کوثر اولا بیلسه دئمیرم ، سلسبیل اولماز
اولدوز سایاراق گوزله میشم هر گئجه یاری
گج گلمه ده دیر یار یئنه اولموش گئجه یاری
گؤزلر آسیلی یوخ نه قارالتی نه ده بیر سس
باتمیش گولاغیم گؤرنه دؤشور مکده دی داری
بیر قوش آییغام! سویلیه رک گاهدان اییلده ر
گاهدان اونودا یئل دئیه لای-لای هوش آپاری
یاتمیش هامی بیر آللاه اویاقدیر داها بیر من
مندن آشاغی کیمسه یوخ اوندان دا یوخاری
قورخوم بودی یار گلمه یه بیردن یاریلا صبح
باغریم یاریلار صبحوم آچیلما سنی تاری!
دان اولدوزی ایسته ر چیخا گؤز یالواری چیخما
او چیخماسادا اولدوزومون یوخدی چیخاری
گلمز تانیرام بختیمی ایندی آغارار صبح
قاش بیله آغاردیقجا داها باش دا آغاری
عشقین کی قراریندا وفا اولمیاجاقمیش
بیلمم کی طبیعت نیه قویموش بو قراری؟
سانکی خوروزون سون بانی خنجردی سوخولدی
سینه مده أورک وارسا کسیب قیردی داماری
ریشخندله قیرجاندی سحر سویله دی: دورما
جان قورخوسی وار عشقین اوتوزدون بو قماری
اولدوم قره گون آیریلالی او ساری تئلدن
بونجا قره گونلردی ایدن رنگیمی ساری
گؤز یاشلاری هر یئردن آخارسا منی توشلار
دریایه باخار بللی دی چایلارین آخاری
از بس منی یاپراق کیمی هیجرانلا سارالدیب
باخسان اوزونه سانکی قیزیل گولدی قیزاری
محراب شفقده ئوزومی سجده ده گؤردوم
قان ایچره غمیم یوخ اوزوم اولسون سنه ساری
عشقی واریدی شهریارین گللی- چیچکلی
افسوس قارا یل اسدی خزان اولدی بهاری
شاه داغیم، چال پاپاغیم، ائل دایاغیم، شانلی سهند´یم
باشی طوفانلی سهند´یم
باشدا حئیدر بابا تک قارلا، قیروولا قاریشیب سان
سون ایپک تئللی بولودلارلا اوفوقده ساریشیب سان
ساواشارکن باریشیب سان
گؤیدن ایلهام آلالی سیرری سماواتا دئیه رسه ن
هله آغ کورکو بورون، یازدا یاشیل دون دا گئیه رسه ن
قورادان حالوا یئیه رسه ن
دؤشلرینده سونالار سینه سی تک شوخ ممه لرده
نه شیرین چئشمه لرین وار
او یاشیل تئللری، یئل هؤرمه ده آینالی سحه رده
عشوه لی ائشمه لرین وار
قوی یاغیش یاغسا دا یاغسین
سئل اولوب آخسا دا آخسین
یان لاریندا دره لر وار
قوی قلمقاش لارین اوچسون فره لرله، هامی باخسین
دوش لرینده هئره لر وار
سیلدیریم لار، سره لر وار
او اتک لرده نه قیزلار یاناغی لاله لرین وار
قوزولار اوتلایاراق نی ده نه خوش ناله لرین وار
آی کیمی هاله لرین وار
گول چیچکدن بزه ننده، نه گلین لر کیمی نازین
یئل اسنده او سولاردا نه درین راز و نیازین
اوینایار گوللو قوتازین
تیتره ییر ساز تئلی تک شاخه لرین چایدا چمنده
یئل او تئل لرده گزه نده، نه کوراوغلو چالی سازین
اؤرده گین خلوت ائدیب گؤلده پری لرله چیمنده
قول-قاناددان اونا آغ حوله آچار غمزه لی قازین
قیش گئدر، قوی گله یازین
هله نوروز گولی وار، قار چیچگین وار، گله جکلر
سئل - یاغشیدا یویونارکن ده گونش له گوله جکلر
اوزلرین تئز سیله جکلر
قیشدا کهلیک هوسیله، چؤله قاچدیقدا جوان لار
قاردا قاققیلدایاراق نازلی قلمقاش لارین اولسون
یاز، او دؤش لرده ناهار منده سین آچدیقدا چوبان لار
بوللو ، سودلو سورولر، دادلی قاووتماش لارین اولسون
آد آلیب سندن او شاعیر کی سن اوندان آد آلارسان
اونا هر داد وئره سه ن، یوز او مقابل داد آلارسان
تاریدان هر زاد آلارسان
آداش اولدوقدا، سن اونلا داها آرتیق اوجالارسان
باش اوجالدیقدا دماوند داغیندان باج آلارسان
شئر الیندن تاج آلارسان !
او دا ، شعرین، ادبین شاه داغی دیر، شانلی سهندی
او دا ، سن تک آتار اولدوزلارا شعریله کمندی
او دا سیمرغ دن آلماقدادی فندی
شعر یازاندا قلمیندن باخاسان دورر سپه لندی
سانکی اولدوزلار الندی
سؤز دئینده گؤره سن قاتدی گولو، پوسته نی، قندی
یاشاسین شاعر افندی
او نه شاعر، کی داغین وصفینه مصداق اونو گؤردوم
من سنین تک اوجالیق مشقینه مشاق اونو گؤردوم
عشقه، عشق اهلینه مشتاق اونو گؤردوم
او نه شاعر، کی خیال مرکبینه شووشیغایاندا
او نهنگ آت، آیاغین توزلو بولودلاردا قویاندا
لوله لنمکده دی یئر-گؤی، نئجه طومار ساریاندا
گؤره جکسن او زاماندا
نه زامان وارسا، مکان وارسا کسیب بیچدی بیر آندا
گئچه جک لر، گله جک لر نه بویاندا، نه او یاندا
نه بیلیم قالدی هایاندا؟
باخ نه حرمت وار اونون اؤز دئمیشی توک پاپاغیندا
شهریارین تاجی اگمیش باشی دورموش قاباغیندا
باشینا ساوریلان اینجی، چاریق اولموش آیاغیندا
وحی دیر شعری، ملک لردی پیچیلدیر قولاغیندا
آیه لردیر دوداغیندا
او دا داغلار کیمی شآنینده نه یازسام یاراشاندیر
او دا ظالم قوپاران قارلا، کولک له دوروشاندیر
قودوزا، ظالیمه قارشی سینه گرمیش، ووروشاندیر
قودوزون کورکونه، ظالم بیره لر تک داراشاندیر
آمما وجهینده فقیر خلقی اگیلمیش سوروشاندیر
قارا میللتده هنر بولسا، هنرله آراشاندیر
قارالارلا قاریشاندیر ،
ساریشاندیر !
گئجه حقین گؤزو دیر، طور تؤره تمیش اوجاغیندا
اری ییب یاغ تک اوره ک لردی یانیرلار چیراغیندا
مئی، محببتدن ایچیب لاله بیتیبدیر یاناغیندا
او بیر اوغلان کی، پریلر سو ایچه رلر چاناغیندا
اینجی قاینار بولاغیندا ،
طبعی بیر سئوگلی بولبول کی، اوخور گول بوداغیندا
ساری سونبول قوجاغیندا
سولار افسانه دی سؤیله ر اونون افسونلی باغیندا
سحرین چنلی چاغیندا
شاعرین ذٶقو، نه افسونلی، نه افسانه لی باغ لار
آی نه باغ لار، کی «الف لیله» ده افسانه ده باغ لار
اود یاخیب، داغلاری داغ لار
گول گولرسه بولاغ آغ لار
شاعرین عالمی اؤلمز، اونا عالمده زوال یوخ
آرزیلار اوردا نه، نه خاطرلیه امکان دی، محال یوخ
باغ جنت کیمی اوردا «او حرام دیر، بو حلال»یوخ
او محببتده ملال یوخ،
اوردا حال دیر، داها قال یوخ
گئجه لر اوردا گوموش دندی، قیزیلدان نه گونوزلر
نه زمرد کیمی باغ لاردی، نه مرمر کیمی دوزلر
نه ساری تئللی اینک لر، نه آلا گؤزلو اؤکوزلر
آی نئجه ، آی کیمی اوزلر
گول آغاجلاری ، نه طاوس کیمی چترین آچیب الوان
«حله »کروانی دی، چؤل لر، بزه نر سورسه بو کروان
دوه کروانی دی ، داغ لار، یوکی اطلس دی بو حیوان
صابرین شهرینه دوغرو، قاطاری چکمه ده سروان
او خیالیمداکی «شیروان»
اوردا قار دا یاغار، آمما داها گول لر سولا بیلمز
بو طبیعت، او طراوتده محالدیر، اولا بیلمز
عمر پئیمانه سی اوردا دولا بیلمز
او افق لرده باخارسان نه ده نیزلر، نه بوغازلار
نه پری لر کیمی قولار، قونوب-اوچماقدا نه قازلار
گؤلده چیممکده نه قیزلار
بالیق، اولدوز کیمی گؤل لرده، ده نیزلرده پاریلدار
آبشار مرواری سین سئل کیمی تؤکدوکده خاریلدار
یئل کوشولدار، سو شاریلدار
قصرلر واردی قیزیلدان، قالالار واردی عقیق دن
«رافائل» تابلوسی تک، صحنه لری عهد عتیق دن
دویماسان کؤهنه رفیق دن
جننتین باغ لاری تک باغلاری نین حورو قصوری
دوزولوب غرفه ده ، ایواندا ، جواهر کیمی حوری،
الده حوری لری نین جام بولوری
تونگونون گول کیمی «صهبای طهوری»
نه ماراق لار کی، آییق گؤزلره رؤیادی دئییرسن
نه شافاق لار کی، ده رین باخمادا دریادی دئییرسن
اویدوران جنت مأوادی دئییرسن
زهره نین قصری بریلیان، حصاری نرده سی ، یاقوت
قصر جادودی، مهندس لری هاروت ایله ، ماروت
اوردا «مانی» دایانیب قالمیش او صورت لره مبهوت
قاپی قوللوقچوسو هاروت !
اوردا شعرین، موزیکین منبعی سرچئشمه دی قاینار
نه پری لر کیمی فواره دن افشان اولوب اوینار
شاعر آنجاق اونو آنلار!
دولو مهتاب کیمی استخردی فواره لر ایله
ملکه اوردا چیمیر، آی کیمی مهپاره لر ایله
گوللو گوشواره لر ایله
شعر و موسیقی شاباش اولمادا، افشان دی پریشان
سانکی آغ شاهی دیر اولماقدا گلین باشینا افشان
نه گلین لر کی، نه انلیک اوزه سورترله، نه کیرشان
یاخا نه تولکی نه دووشان !
آغ پری لر، ساری کؤینکلی بولودلاردان انیرلر
سود گؤلونده ملکه ایله چیمیرکن سئوینیرلر
سئوینیرلر، اؤیونورلر
قووزاناندا هره الده دولو بیر جام آپاریرلار
سانکی چنگی لره، شاعرلره الهام آپاریرلار
دریا قیزلارینا پیغام آپاریرلار
ده نیزین اؤرتوگو ماوی، افقون سقفی سماوی
آینا دیر هر نه باخیرسان : یئر اولوب گؤی له مساوی
غرق اونون شعرینه راوی
غرفه لر، آی، بولود آلتیندا اولار تک گؤرونورلر
گؤز آچیب-یومما، چیراغ لار کیمی یاندیقدا سؤنورلر
صحنه لر چرخ فلک تک بورولوب، گاه دا چؤنورلر
کؤلگه لیک لر سورونورلر
زهره ایواندا الهه شینلینده گؤرونرکن
باخاسان حافظی ده اوردا جلالت له گؤررسن
نه سئور سن
گاه گؤرن حافظ شیراز ایله ایواندا دوروبلار
گاه گؤرن اورتادا شطرنج قورارکن اوتوروبلار
گاه گؤرن سازیله، آوازیله اگلنجه قوروبلار
سانکی ساغر ده ووروبلار
خاجه الحان اوخویاندا، هامی ایشدن دایانیرلار
او نوالرله پری لر گاه اویوب گاه اویانیرلار
لاله لر شعله سی، الوان شیشه رنگی بویانیرلار
نه خومار گؤزلو یانیرلار
قاناد ایستیر بو افق، قوی قالا طرلانلی سهند´یم
ائشید اؤز قصه می، دستانیمی، دستانلی سهند´یم
سنی «حیدر بابا» اول نعره لر ایله چاغیراندا
او سفیل داردا قالان تولکو قووان شئر باغیراندا
شیطانین شیللاغا قالخان قاطیری نوخدا قیراندا
«دده قورقود» سسین آلدیم، دئدیم «آرخامدی» ایناندیم
آرخا دوردوقدا «سهندیم» ساوالان تک هاوالاندیم
سئله قارشی قووالاندیم
«جوشغون»ون دا قانی داشدی، منه بیر هایلی سس اولدو
هر سسیز بیر نفس اولدو
«باکی »داغلاری دا، های وئردی سسه، قیها اوجالدی
او تایین نعره لری سانکی بو تایدان دا باج آلدی
قورد آجالدیقدا قوجالدی
«راحیم »ین نعره سی قووزاندی، دئیه ن توپلار آتیلدی
سئل گلیب نهره قاتیلدی
«رستم »ین توپلاری سسلندی، دئیه ن بوملار آچیلدی
بیزه گول-غنچه ساچیلدی
«قورخما گلدیم !»دئیه، سسلرده منه جان دئدی قارداش
منه جان-جان دئیه ر ک، دشمنه قان-قان دئدی قارداش
شهریار سؤیله مه دن گاه منه سلطان دئدی قارداش
من ده جانیم چغیریب: جان سنه قوربان دئدی قارداش
یاشا اوغلان سیزه داغدان دلی جئیران دئدی قارداش
ائل، سیزه قافلان دئدی قارداش
داغ، سیزه آصلان دئدی قارداش
داغلی حیدربابا´نین آرخاسی هر یئرده داغ اولدو
داغا داغلار دایاغ اولدو
آرازیم آینا-چیراغ قویمادا،آیدین شافاق اولدو
او تایین نغمه سی قووزاندی، اوره ک لر قولاق اولدو
یئنه قارداش دئیه ر ک قاچمادا باشلار آیاق اولدو
قاچدیق، اوزلشدیک آرازدا، یئنه گؤزلر بولاغ اولدو
یئنه غم لر قالاغ اولدو
یئنه قارداش سایاغی سؤزلریمیز بیر سایاغ اولدو
وصل ایگین آلمادا، ال چاتمادی عشقیم داماغ اولدو
هله لیک غم سارالار کن قارالار دؤندی آغ اولدو
آرازین سود گؤلو داشدی، قایالیق لار دا باغ اولدو
ساری سونبول لره زلف ایچره اوراقلار داراغ اولدو
یونجالیق لار یئنه بیلدیرچینه یای-یاز یاتاغ اولدو
گؤزده یاشلار چیراغ اولدو
لاله بیتدی یاناغ اولدو
غنچه گولدی، دوداغ اولدو
نه سول اولدو، نه ساغ اولدو
ائلیمی آرخامی گؤردوکده ظالیم اووچو قیسیلدی
سئل کیمی ظلمو باسیلدی، زینه آرخ اولدو، کسیلدی
گول گؤزوندن یاشی سیلدی
تور قوران اووچی آتین قوومادا سیندی، گئری قالدی
اؤزو گئتدی، تورو قالدی
آمما حئیدربابا دا بیلدی کی، بیز تک هامی داغلار
باغلانیب قول-قولا زنجیرده، بولودلار اودور آغلار
نه بیلیم ، بلکه طبیعت اؤزو نامرده گون آغلار
اگری یول لاری آچار کن، دوز اولان قول لاری باغلار
صاف اولان سینه نی داغلار !
داغلارین هر نه قوچو، طرلانی، جئیرانی، مارالی
هامی دوشگون، هامی پوزغون، سینه لر داغلی، یارالی
گول آچان یئرده سارالی
آمما ظن ائتمه کی، داغ لار یئنه قالخان اولاجاقدیر
محشر اولماقدادی بونلار داها وولقان اولاجاقدیر
ظلم دنیاسی یانارکن ده تیلیت قان اولاجاقدیر
وای ...! نه توفان اولاجاقدیر!
دردیمیز سانما کی، بیر تبریز و تهران´دیر عزیزیم
یا کی، بیز تورکه جهنم اولان ایران´دیر عزیزیم
یوخ بو دین داعواسی دیر، دنیا تیلیت قاندیر عزیزیم
تورک اولا، فارس اولا دوزلوک داها تالان دیر عزیزیم
بیز آتان دین دیر، آتان دا بیزی ایمان دیر عزیزیم
سامری مرتد ائدیب هر نه مسلمان دیر عزیزیم
امتین هارونو من تک، له له گریان دیر عزیزم
هر طرفدن قیلیج ائندیرسه لر قالخان دیر عزیزیم
بیر بیزیم درمانیمیز موسی یی عیمران´دیر عزیزیم
گله جک شبهه سی یوخ، آیه‌ی قرآن دیر عزیزیم
او هامی دردلره درمان دیر عزیزیم
دکتر اولدوقدا بشر بو یارانی ساغلاماق اولماز
اولماسا آللاه الی دین مرضین چاغلاماق اولماز
داغلاماقدا علاج اولسا بیر ائلی داغلاماق اولماز
دینی آتمیش ائله یاوروم داها بئل باغلاماق اولماز
او گولوب آغلایا دا، اونلا گولوب آغلاماق اولماز
شیطانی یاغلاماق اولماز
دئدین: آذر ائلی نین بیر یارالی نیسگیلی یم من
نیسگیل اولسام دا گولوم ! بیر ابدی سئوگیلی یم من
ائل منی آتسا دا اؤز گولشنیمین بلبلی یم من
ائلیمین فارسیجا دا دردینی سؤیله ر دیلی یم من
حقه دوغرو نه قارانلیق ایسه ، ائل مشعلی یم من
ابدیت گولوی یم من !
نیسگیل اول چرچییه قالسین کی جواهر نه دی قانمیر
مدنییت ده بین ائیلیر بدوییت، بیر اوسانمیر
گون گئدیر آز قالا باتسین گئجه سیندن بیر اویانمیر
بیر اؤز احوالینا یانمیر
آتار اینسان لیغی ، آمما یالان انسابی آتانماز
فتنه قووزانماسا بیر گون گئجه آسوده یاتانماز
باشی باشلارا قاتانماز !
آمما مندن ساری، سن آرخایین اول شانلی سهند´یم
دلی جئیرانلی سهند´یم
من داها عرش علا کؤلگه سی تک باشدا تاجیم وار
الده موسی کیمی فرعونه غنیم ، بیر آغاجیم وار
حرجیم یوخ، فرجیم وار
من علی اوغلویام، آزاده لرین مردی ، مرادی
او ، قارانلیق لارا مشعل
او ، ایشیقلیق لارا هادی
حقه، ایمانه منادی
باشدا سینماز سپریم، الده کوتلمز قیلیجیم وار
سن وطندن ساری قلبین دویونورسه،مارالیم!
وطنین ده مارالیندان ساری قلبی دویونور.
وطنی باغریوا باسسان سه وینرسن ینه سن
که وطن ده بالاسین باغرینا باسسا سه وینر.
منیم عشقیم اوجالیب غوربت اولوب دنیا منه
دوست دویانمیر دویونور،دشمن اویانمیر اونور
آمان اللاه یِئنه شیطان گلیب ایمان آپارا
قُورویون قُویمایون ایمانوزی شیطان آپارا
منیم ، اینسانلیغمین گُؤرنه حصاری یاوادیر
کی گونوز غولِ بیابان گلیر اینسان آپارا
خرمنی ساققیزا وِئردیک نه یامان چَرچی دی بو
هِی گلیر کَنده بیزه درد وئره درمان آپارا
چورَگ آلمیش اَلینه ، آج نئجه طاقت گتیسین
اِئله بیریازگئجه سی قیزگلیب،اوغلان آپارا
قانلی دیرناخلارینان«انگلیس» اَل قاتدی بیزه
باخیسان«روس»دا آرازدان کئچیر ایران آپارا
آرادان بیرده بیزی بُؤلسه لر اربابلاریمیز
قورخورام  قُویمیالار تبریزی ، تهران  آپارا
قارا طوفان کی داخی خلقیله شوخلوق اِئله مز
سِئل گرَک اِئل داغیدا،اِئو ییخا،ایوان آپارا
بو قارانلیق گئجه لرده قاپوموز پیس دُویولور
نه بیلیم ،بلکه اَجَل دیردایانیب جان آپارا
آناما سُویله یین اُوغلون ییخیلیب سنگرده
تِئللرین باس یاراما ، قُویما منی قان آپارا
سَلقه لی اُغرو تاپیلمیشسا بو باشسیز یئرده
شهریاردان دا گرَک بیر دُولی دیوان آپار
شاطر اوغلان گوروم آللاه سنه وئرسین برکت
قوی اونون یاخشی النسین ،خمیرین اللنسین
چوخ پیشیر یاخشی پیشیر گویده قیریلدات کوره یی
منبر اوسته چوره یین قوی قالانیب تللنسین
تندیرین طور تکین عرشیده ن آلسین ایشیغی
ارسینین بیرق احرار کیمی میللنسین
کاسیبین قیسمتی یوخ یاغلی پیلوو دوشله ماغا
بو یاوان سنگه یی بیرقوی ساحالیب سئللنسین
قیرتین قوربانی سن موشترینی تئز یولا سال
ائل ایچینده یاراماز آرواد اوشاغ وئللنسین
قوی ایکیریاللیغی ساتسین خوزه ئین بیر ماناتا
دیشی دوشموش قوجانین آغزی نه دیر دیللنسین
او منیم شعریمه چوخ ماییل اولان وردسته
دئنه: شاعیر چوره یی قوی قوروسون گوللنسین
من لیغیرسا یئیه بیلسم ده فلوس لازیم اولار
بو سوسوز باخچا نه لازیم بو قده ربئللنسین
ساری یازلیقدان اولان گوللی قیزارمیش سنگک
گره ک آغزوندا اریک تک ازیلیب هللنسین
تهرانین غیرتی یوخ شهریار ساخلاماغا
قاچمشام تربیزه تا یاخشی یامان بللنسین
باغچامیز فاسد اولوب ، هر نه ااکرسن اولماز
یئری داشلیقدی گره ک توپراقی غربیللنسین
مدعاسی چوخ اولان طبل تهی پربادوخ
نیله یک ضرناچی نین بورنو گره ک یئلله نسین
بو گیجللنمه دن آی چرخ فلک سنده یورول
بو حیاسیز گونه گوزلر نه قده ر زیللنسین
سعدی نین باغ گلستانی گره ک حشره قده ر
آلماسی سلله لنیب خرماسی زنبیللنسین
لعنت اول باد خزانه کی نظامی باغینین
بیر یاوا گلبسرین قویمادی کاکللنسین
آرزو جلگه لرینده بیز اکن مزرعه لر
دئییه سن ساقه لنیب قوی هله سنبللنسین
قصه چوخ قافیه یوخ آختاریرام تاپمیورام
یئریدیر شهریارین طبعی ده تنبللنسین
ایذن وئر توی گئجه‌سی من ده سنه دایه‌گلیم
ال قاتاندا سنه مشاطّه تماشایا گلیم.
سن بو آیلی گئجه‌ده سئیره چیخان بیر سرو اول.
ایذن وئر من‌ده دالینجا سورونوب سایه گلیم.
منه ده باخدین او شهلا گؤزوله ، من قارگون،
جورئتیم اولمادی بیر کلمه تمنّایه‌ گلیم.
من جهنم‌ده ده باش یاسدیقا قویسام سنیله ،
هئچ آییلمام کی دوروب جنّت مأوایا گلیم.
ننه قارنیندا سنله ائگیز اولسایدیم اگر.
ایسته‌‌مزدیم دوغولوب بیرده بو دونیایا گلیم.
سن یاتیب جنتّی رؤیادا گؤرنده گئجه‌لر،
من ده جنتّده قوش اوللام ، کی او رؤیایا گلیم.
قیتیلیغ‌ ایللر یاغیشی تک قورویوب گؤز یاشیمیز،
کوی عشقینده گرک بیرده مصّلایه گلیم.
سنده صحرایه ماراللار کیمی بیر چیخ نولوکی
منده بیر صئیده چیخانلار کیمی صحرایه گلیم.
آللاهیندان سن قورخماییب اولسان ترسا،
قورخورام منده دؤنوب دین مسیحایه گلیم.
شیخ صنعان کیمی دونقوز اوتاریب ایللرجه،
سنی بیر گؤرمک اوچون معبد ترسایه گلیم.
یوخ صنم ! آنلامادیم ، آنلامادیم ، حاشا من ،
بوراخیب مسجدیمی ، سنله کلیسایه گلیم!
گل چیخاق طور تجلاّیه ، سن اول جلوه‌ای طور،
من‌ ده موسا کیمی اول طوره تجلاّیه گلیم.
شیردیر شهریارین شعری الینده شمشیر،
کیم ، دئیر من بئله‌ بیر شیریله دعوایه‌ گلیم ؟
چوخلار انجیکدی کی سن اونلارا ناز ایله میسن
من ده اینجیک کی منیم نازیمی آز ایله میسن
ائتمیسن نازی بو ویرانه کونولده سلطان
ائوین آباد اولا درویشه نیاز ایله میسن
هر باخیشدا چالیبان کیپریگی مضراب کیمی
بیر قولاق وئر بو سینیق قلبی نه ساز ایله میسن؟
باشدان آچ یا یلیغی افشان ایله سوسن-سونبول
سن بیزیم بایراممیز سان قیشی یاز ایله میسن
سن گون اول قوی غمیمیز داغدا قار اولسون اریسین
منیم آنجاق ایشیمی سوز و گداز ایله میسن
من بو معناده غزل یازمالی حالیم یوخدی
سن جوجوق تک قوجانی فرفره باز ایله میسن
کاکلی باشدا بوروب باغلا میان تاج کیمی
بیر قیزیل تئلدن اونا گوللی قوتاز ایله میسن
او قیزیل دشت مغان دیر قوزی یان-یانه یاتیب
منیم آغلار گوزومی اوردا آراز ایله میسن
بو گوز للیک کی جهاندا سنه وئرمیش تانری
هر قدر ناز ائله سن ایله کی آز ایله میسن
من بو سوز یله آتدین آ؛رالاندین بیلیرم
آرانی بیر پارا نامرد یله ساز ایله میسن
دستماز ایله دیگین چشمه مسیحا قانی دیر
بیلمیرم هانسی کلیساده نماز ایله میسن؟
من(عشیران)اوخوسام پنجه (عراق) اوسته گزه ر
گوزلیم(ترک)اولالی ترک (حجاز) ایله میسن
تازا شاعر بوده نیز هر نه باخیرسان دیبی یوخ
چوخ اوزالتسان بو غازی اورده گی قاز ایله میسن
بسکه زلف و خط خالین قوپالاغین گوتدون
زلفلی نین باشینی آزقالار دار ایله میسن
گل!منیم ایسته دیگیم کعبه ییخیلماز اوجالار
باشدادا کج گئده سن دیبده تراز ایله میسن
خط خالیندن آلیب مشقیمی قرآن یازارام
بو حقیقت له منی اهل مجاز ایله میسن
منی دان اولدوزی سن یاخشی تانیرسان که سحر
افقی خلوت ائدیب رازو نیاز ایله میسن
(شهریار)ین داغیلیب داغدا داشا دالدالانیب
ئوزون انصاف ایله محمودی ایاز ایله میسن
هر چند قوتولماق هله یوخ دارلیغمیزدان
اما بیر آزادلیق دوغولوب وار لیغمیزدان
(وارلیق)نه بیزیم تکجه آزادلیق قوشوموز دیر
بیر مژده ده وئرمیش بیزه همکار لیغمیزدان
به به نه شیرین دیللی،بو جنت قوشی،طوطی
قندین آلیب الهام له دیندار لیغمیزدان
دیل آچامدا کارلیق داگئدر،کورلوغلوموزدا
چون لا للیغمیز دوغموش ایدی کار لیغمیزدان
دشمن بیزی ال بیر گؤره،تسلیم اولی ناچار
تسلیم اولوروق دشمنه ناچارلیغمیزدان
هر انقلابین وور- ییخی صون بنالیق ایسته ر
دستور گرگ آلماق داها معمار لیغمیزدان
هشیار اولاسوز،دشمنی مغلوب ائده جکسیز
دشمنلریمیز قورخوری هشیارلیغمیزدان
بیرلیک یارادون،سؤز بیر اولاربیز کیشی لرده
یوخلوقلاریمیز بیتدیره جک وار لیغمیزدان
قیشین قره قئییدی آلیب منیم جانیمی
خورتدان دئییب قوجالیق ، کسیب منیم یانیمی
بو سیگاردا زه لی تک ، دوشوب منیم جانیما
دوداق - دوداقه قویوب ، سورور منیم قانیمی
سازاق سازین قوراراق ، قولاقدی سانکی بورور
چکیبدی ایپلیگیمی ، قیریبدی قئیطانیمی
یئنه قیشین قوشونی ، پائیز مارشین چالاراق
کردیمده وارسا بیچیر ، لاله می ریحانیمی
اوشودوم ها اوشودوم، دئییر منیم دردیمی
کورسو تووین ایتیریب ، آختاریر درمانیمی
پاییزلامیش زمی یم، وریان منه نه گرک
دؤنرگه دؤندره جک ، دؤندیکجه وریانیمی
قوی چالخاسین بیزی بو ، زمانه ئهره کیمی
منیم سودوم چورویوب ، تورشاتسین آیرانیمی
هنر دیلین قلمین ایشدن سالان منی ده
ایشدن سالیب ایتیریب پاک ادیمی سانیمی
حیدربابا یولی تک ، یول باغلانیب اوزومه
آوچی فلک آولاییب سررویله جئیرانیمی
نازلی یاریم گئده لی ، سؤنوب منیم چیراغیم
خان وارسادا نه کاری ، ائوین کی یوخ خانیمی
مریم کؤچوب گئدیبن شهرزادینم دا گئدیر
فلک الیمدن آلیر ، درریمی مرجانیمی
یئتیم تک اوز - گؤزومی نیبت باسیب باساجاق
یامان قاریشدیریاجاق ، سلقه می ، سهمانیمی
نه دیز وار کی سورونوم، نه اوز وارکی قاییدیم
نه یوک قالیب نه یابی ، سویوبلا کروانیمی
ائلدن منی قئوجالیق ، آزقین سالیب ، سالاجاق
ایتیردی تبریزیم ، اودوزدو تهرانیمی
بیزیم ده چایخانامیز ، چای تؤکررک قوناغا
دولدوردی زردآب ایله ، منیم ده فنجانیمی
قلیانلا شهریاریم غمی قالدیر باقالیم
من ده خورولدادیرام ، غم باسدی قلیانیمی
برق اولمادی ” قیزیم گئجه یاندیردی لاله نی
پروانه نین ” اودم ده باخیر دیم اداسینه
گؤردوم طواف کعبه ده یاندیقجا یالواریر
سؤیلور : دؤزوم نه قدر بو عشقین جفاسینه ؟
یا بو حجاب شیشه نی قالدیرکی صاورولوم
یا سوندوروب بو فتنه نی ” باتما عزاسینه !
باخدیم کی شمع سؤیله دی : ای عشقه مدعی !
عاشق هاچان اولوب یئته اؤز مدعا سینه ؟
بیر یار مه لقادی بیزی بئیله یاندیران
صبر ائیله یاندیران دا چاتار اؤز جزاسینه “
اما بو عشقی آتشی عرشیدی ” جاندادیر
قوی یاندیریب خودینی یئتیرسین خداسینه
یار گونومی گؤی اسگییه توتدو کی دور منی بوشا
جوتچو گؤروبسه ن اؤکوزه اؤکوز قویوب بیزوو قوشا ؟
سن اللینی کئچیب یاشین ، من بیر اوتوز یاشیندا قیز
سؤیله گؤروم اوتوز یاشین نه نیسبتی اللی یاشا ؟
سن یئره قویدون باشیوی من باشیما نه داش سالیم ؟
بلکه من آرتیق یاشادیم نئیله مه لی ؟ دئدیم یاشا
بیرده بلالی باش نچون یانینا سوپورگه باغلاسین؟
بؤرکو باشا قویان گرک بؤرکونه ده بیر یاراشا
بیرده کبین کسیلمه میش سن منه بیر سؤز دئمه دین
یوخسا جهازیمدا گرک گلئیدی بیر حوققا ماشا
دئدیم : قضا گلیب تاپیب ، بیر ایشیدی اولوب کئچیب
قوربانام اول آلا گؤزه ، حئیرانان اول قلم قاشا
منکی اؤزومده بیر گوناه گؤرمه ییرم ، چاره ندیر ؟
پیس بشرین قایداسی دیر ، یاخشی نی گؤرسه دولاشا
دوستا مروت ائتمه لی دوشمه نیله کئچینمه لی
قایدا بودیر ، حئیف دئگیل بشر یولون آشیب چاشا ؟
من ده سنین دای اوغلونام سن ده منیم بی بیم قیزی
گؤنول باخیرسا گونه شه ، گؤزده گرک بیر قاماشا
ایندی بیزیم مارال کیمی ، اوچ بالامیز واردی ، گرک
آتا – آنا ساواشسادا ، بونلارا خاطیر باریشا
هر کیشی یه عیالی دا ، اؤز جانی تک هؤروکلنیب
هدیه ده اولماز ائله سین عیالی قارداش قارداشا
بو دونیا بیر یول کیمی دیر ، بیز آخرت مسافیری
کجاوه ده هاماش گرک اؤز هاماشینان یاناشا
آخیرتی اولانلارین ، دونیاسی غم سیز اولمویوب
سئل دی گله ر آخار کئچر ، آمما گرک آشیب – داشا
مثل دی : « یئر کی برک اولور ، اؤکوز اؤکوزدن اینجییور »
هی دارتیلیر ایپین قیرا ، یولداشیلا بیر ساواشا
بیزیم ده روزیگاریمیز یامان دی ، بیزده عیب یوخ
بلکه وظیفه دیر بشر قونشولاریلان قونوشا
حق حیات یوخ داها بیزلره ، چوخ بؤیوک باشی
زندانیمیزدا حققیمیز ، بیر باجا تاپساق ، تاماشا
آمما اونون شماتتی آللاها خوش گلمیوبن
گئتدی منیم حیاتیمی ووردی داشا چیخدی باشا
یغدی خیر و برکت سفره سین ، احسانیله گئتدی
امن - امانلیق دا یوکون باغلادی ، ایمانیله گئتدی
بیک - خان اولمازسا دئیه ردیک اولاجاق کندیمیز آباد
او خاراب کند ده ولاکن ، ائله بیک خانیله گئتدی
( سیلو ) دایر اولالی ، هرنه دگیرمان ییغیشدی
آمما خالص - تمیز اونلاردا ، دگیرمانیله گئتدی
مستبد سلطانی سالدوق ، کی اولا خلقیمیز آزاد
سونرا باخدیق کی آزادلیق دا او سلطانیله گئتدی
بیر ( بلی قربان ) اولوب ایندی بیزه مین بلی قربان
آمما ( خلعت وئرن ) اول بیر بلی قربانیله گئتدی
دوز مسلمانه دئییردیک ، قولاغی توکلودی بدبخت
ایندی باخ ، گؤر کی او دوزلوک ده ، مسلمانیله گئتدی
وئرمه ( صابر) دئدی ، او دولما - فسنجانی آخوندا
آغزیمیزدان داد ، اول دولما - فسنجانیله گئتدی
دئدی انسانیمیز آزدیر ، هامی انسان گرک اولسون
آمما انسانلیقیمیزدا ، او آز انسانیله گئتدی
بو قدر ( دفتر ) و ( استاد) له ، بیر حقه چاتان یوخ
حق وئرنلر ( پیتیگی ) میزا قلمدان یله گئتدی
بیزه بیر دین قالا بیلمیشدی میراث ، بیرده بو ایران
دین گئده نده دئدی : تک گئتمه رم، ایرانیله گئتدی
ایسته دیک قانلا یوواق اؤلکه میزین لکه سین ، آمما
اؤلکه میز خالص اؤزی لکه اولوب قانیله گئتدی
یورقانی اوغری قاپاندا ، دئدی ملانصرالدین
نیله سین چیلپاغیدی ، اوغرو دا یورقانیله گئتدی
هاوا انسانمی بوغور باش - باشا گاز کربنیک اولموش
یئل ده اسمیر ، ائله بیر ، یئل ده سلیمانیله گئتدی
سو ، کرج دن کلور ایله گلی بو پاسلی دمیردن
گؤره سن شاه سوی تک چشمه نه عنوانیله گئتدی؟
ترکی اولموش قدغن ، دیوانیمیزدان دا خبر یوخ
شهریارین دیلی ده وای دئیه ، دیوانیله گئتدی
بیر گون آغیز قالار بوش
بیر گون دُولی داد اُولار
گون وارکی هئچ زاد اولماز
گون وارکی هر زاد اولار
بختین دورا باخارسان
یادیار قوهوم قارداشدی
آمما بختین یاتاندا
قوهوم قارداش یاد اولار
چالیش آدین گلنده
رحمت اوخونسون سنه
دونیادا سندن قالان
آخیردا بیر آد اولار
گُوردون ایشین اَگیلدی
دورما ،اَکیل،گؤزدَن ایت
دوستون گؤره ر داریخار
دوشمن گؤره ر شاد اولار
ایل کئچدی، باهار اولدو، خبر یوخ گولوموزدن،
گول آچمادی، قووزانمادی سس بولبولوموزدن.
بایرام گونوموز، یاسلی گؤروشلرله کئچر کن،
شادلیق نه اوماق بیز آییمیزدان ایلیمیزدن
تقویم آلابیلمم اله، گؤردوم منه تقویم،
«گؤزداغ» دیکی (تقویمی) ده گئتدی الیمیزدن.
بیز باغچامیزی بئلیه بیللیک؟ داهاهیهات!
نایمید اجلین بئلداری وورموش بئلیمیزدن
(تقویمی) اولاردان دی کی، یاددان چیخابیلمز،
یاددان نئجه چیخسین، آدی دوشمور دیلیمیزدن
ائل ایچره، باشی بیریئره گاهدان اوییغاردی،
اوگئتدی، ییغینجاق دا ییغیشدی ائلیمیزدن
یولداش سپه لندی، ائله بیل سام یئلی اسدی،
سرسام دی قالان بیزلره، بوسام یئلیمیزدن
دنیا نه یامان تاپماجا دیرباش چخاران یوخ،
بیزباش تاپاق آنجاق، بوقوبول منقلمیزدن.
(تقویمی) کیمی دوز کیشی؟ هیهات تاپیلماز،
بیر شمع دی کی، کؤچدو بیزیم محفیلیمیزدن
اوچ نازلی بالا، همسر ایله قالدیلا باشسیز،
یانساق دا اود ال چکمیه جکدیر کولوموزدن.
بیر (کافیه) اوندان باجاری یادگار اولسون
باش یولمادا، بیرتئلدی قالان کاکیلمیزدن
ائل بیرده دئسین: «سئل سارانی قاپدی قاچیرتدی»،
آغلاشدی بولودلاردا بوداشقین سئلیمیزدن
بیر مزرعه دیر (شهریار) ین عومرو، نه حاصل،
سئل، قویمورو بیرچؤپ ده قالا حاصیلیمیزدن
جانا گلمیشیک بیز بو جانان الیندن
که نه انس امان تاپدی نه جان الیندن
مسلمانه باخ، دین و ایمان قان آغلیر
بو دین سیز، ایمان سیز مسلمان الیندن
بو شیطاندی، بیز آدمی گویده تولار
قاچا بیلمز آدم بو شیطان الیندن
آلار اول ایمانی، سونداندا جانی
نه ایمان قالار دیبده نه جان الیندن
قاریشقا کیمی دئو نژادی قیمیلدیر
که خاتم چیخیب دیر سلیمان الیندن
بادمجان چوخی بازیلاردا کوچوکلر
دا ترپشمک اولماز بادیمجان الیندن
خوروز تک بیزی دنله ییب قورتایبدیر
چینه قالماییب نو چیکدان الیندن
پناه اولسا بیز خلقه کافر، قوی اولسون
سیخینتی دوشه ک کفره، ایمان الیندن
گئدیب چٶلده کی حیوانا یالواردیق
که گلسین، بیزی آلسین اینسان الیندن
ائله تورشادیب ایرانین عیرانین که
گٶزللر گٶزی یاشدی ایران الیندن
سالیب دیر اله، سانکی موسا عصاسین
قاچیر اژدها لر، بو ثعبان الیندن
نه سلطانلار اولوش الینده اویونجاق
نه گلسین اویونجاقلی سلطان الیندن
بئش- اوچ باش بیله ن ده قالیرسا، اوشاق تک
قاچیب گیزله نیب لر، بوخورتان الیندن
ائویم زندانیم، مٲموریم ٲوز ایچیمده
هاراقاچسین اینسان بو زندانالیندن
بیزاینسان اولاق، یا که حیوان، امان یوق
نه اینسان قوتارمیش، نه حیوان الیندن
نه دئولر که قیطانلا زنجیر له نیب لر
قنف لر قیریلمیش بو قیطان الیندن
سالیب خلقی درمان آدیلن نه درده
که درد آغلاییر بیله درمان الیندن
او بیگ خان یازیقلار نه اینسانیمیشلار
عبث آغلیاردیقاو بیگ خان الیندن
وئرردیک قدیم دیوانا عرضه، ایندی
کیمه عرضه وئرمک بو دیوان الیندن؟
نه طوفانه راست گلمیشیک بیز، مگر نوح
گله قورتارا خلقی طوفان الیندن
گوزوم آیدین، گورورم سوگلی قارداشلاریمی
باسمیشام باغریما ئوز دوغما قارینداشلاریمی
آچمیشام قوللاری خلقیمه اوزوک حلقه سی تک
سالمیشام حلقه یه قیمتلی اوزوک قاشلاریمی
فلکین چرخینی سیندیرمیشام اول داشدا
اته گیمده هله ده ساخلامیشام داشلاریمی
آچمیشام قرنمیزین باغلی قالان یوللارینی
تاپمیشام یوز سنه غربتده کی یولداشلاریمی
بو سلیمان دی یانیمدا، گوره سن من اینانیم؟
گاه آچیپ گاه قییرام گوزلریمی، قاشلاریمی
ییغیشین شنلیک ائده ک قرنمیزین بایرامدیر
سیل گوزیمدن بو یوز ایلدن بری گوز یاشلاریمی
یوز باشیم اولسادا، اولسون، یوخ اوزومده قیریشیم
جوانام، کیم نه بیلیر گیزله دیرم یاشلاریمی
قوچی قربانلاریمی کسدی وطن اویناشیمیز
قانیمی خیرات ائدر کن یدی بوزباشلاریمی
آنا اویناشیمی غیرت گوزی گورسه کور اولور
من نه گوزله گوره بیللم وطن اویناشلاریمی
گئده لیم قافقاز اوشاقلارینی تجلیل ائده لیم
شهریاریم، دارا ساققلاریمی، ساشلاریمی
آینایا باخاندا گؤردوم ، ساققالیما دن دوشوبدی
من کی چوخ قوجالمامیشام ، بیلمیرم ندن دوشوبدی
هنر اولسا روح جواندیر ، هله – هله دوشگون اولماز
اونداکی گؤردون دوشوبسه ن ، بو نفیر بدن دوشوبدی
اورایا کی سن گئدیرسن ، قویولار آچیبدی آغزین
شیطانین توری یاماندیر ، هر گلیب گئدن دوشوبدی
نه قدیر باشین سلامت ، ال – آیاقدا باشسیز اولماز
آیاغا دمیر دوشه نده ، باشووا چدن دوشوبدی
قویودان که خلقه قازدین ، چیخا بیلمه سن سلامتپ
آدام اینجیدن بلایه ، آدام اینجیدن دوشوبدی
چابالیر اورک سینه مده ، باشی کسیلمیش تویوق تک
پیلله نی چیخاندا گؤردوم ، سینه نفه دن دوشوبدی
سئرچه دن سیچاندان آرتیق ، توری بیز قوراندا دوشمز
آمما شئر تورون قوراندا ، فیل یا کرگدن دوشوبدی
« شهریار » عدندن آیری ، مرواری یئتیم قالاندا
یمن جنوبی دن ده ، باخاسان عدن دوشوبدی
ایتیمیز قورد اولالی، بیزده قاییتدیق قویون اولدوق
ایت ایله قول- بویون اولدوق
ایت الیندن قاییدیب، قوردادا بیرزاد بویون اولدوق
ایت ایله قول- بویون اولدوق
قوردوموز دیشلرینی هی قارا داشلاردا ایتیلتدی
قویونون دا ایشی بیتدی
سون، سوخولدی سورویه، بیر سورونی سؤکدی داغیتدی
اکیلیب، ایت گئدیب ایتدی
بیزده باخدیق ایت ایله قورد آراسیندا اویون اولدوق
ایت ایله قول- بویون اولدوق
بار الاها سن بیزه وئر بو شیاطین دن نجات
اینسانین نسلین کسیب ، وئر اینسه بو جین دن نجات
بیزدن آنجاق بیر قالیرسا ، شیطان آرتیب مین دوغوب
هانسی رؤیا ده گؤروم من ، بیر تاپا مین دن نجات
بئش مین ایلدیر بو سلاطینه گرفتار اولموشوق
دین ده گلدی ، تاپمادیق بیز بو سلاطین دن نجات
بیر یالانچی دین ده اولموش شیطانین بیر مهره سی
دوغرو بیر دین وئر بیزه وئر بو یالان دین دن نجات
هر دعا شیطان ائدیر ، دنیا اونا آمین دئییر
قوی دعا قالسین ، بیزه سن وئر بو آمین دن نجات
ارسینی تندیرلرین گودوشلاریندا اویناییر
کیمدی بو گودوشلارا وئرسین بو ارسیندن نجات
یا کرم قیل ، کینلی شیطانین الیندن آل بیزی
یا کی شیطانین اؤزون وئر بیرجه بو کین دن نجات
اؤلدورور خلقی ، سورا ختمین توتوب یاسین اوخور
بار الاها خلقه وئر بو حوققا یاسین دن نجات
دینه قارشی ( بابکی – افشینی ) بیر دکان ائدیب
بارالاها دینه ، بو بابکدن ، افشین دن نجات
( ویس و رامین ) تک بیزی رسوای خاص و عام ائدیب
ویس ده اولساق ، بیزه یارب بو رامین دن نجات
شوروی دن ده نجات اومدوق کی بیر خئیر اولمادی
اولماسا چای صاندیقیندا قوی گله چین دن نجات
من تویوق تک ، اؤز نینیمده دوستاغام ایللر بویو
بیر خوروز یوللا تاپام من بلکی بو نین دن نجات
« شهریارین » دا عزیزیم بیر توتارلی آهی وار
دشمنی اهریمن اولسون ، تاپماز آهین دن نجات
ایسلام اویاتدی خالق باشین قاوزایان قاچیر
شیطان باجارمادی کی , یاتانلار اویانماسین
هر رنگی آت , فقط بویان الله بویاغینا
هر آلدادان بویاقلارا قلبین بویانماسین
خالقین گؤزون اویاردی شاهین میر غضبلری
قوی بیر اویولسون اوز گؤزو تا گؤز اویانماسین
تبلیغ او پایده گرک اولسون کی موددی
بیر نقطه سینده ضعفینه بارماق قویانماسین
الفازی مؤحکم ائتملی معنانی چوخ لطیف
سؤزلر گرک سوغاندیسا , هر کس سویانماسین
اما زحمت ایله هوشلانان اولسا , اویانماسین
آغزیندا دادلی سؤزلریوی سن ده (شهریار)
ائیله پیشیر کی , خالق دادیندان دویانماسین
ای صفاسین اونودمایان قافقاز
گلمیشم ذوق آلام مراقیندان
غیرتی جوشغون اولمایان نه بیلیر
کی نه لر چکمیشم فراقیندان
اوخوروق بیز سیزین ترانه لری
یادگار عمرلردن ایللردن
باکینین سوز-سویی حکایه لری
دوشمز ایللر دویونجا دیللردن
سازیمین غملی سیملرینده منیم
باکی نین باشقا بیر ترانه سی وار
سینه مین دار خرابه سینده درین
بو جواهرلرین خزانه سی وار
سن کیمی قارداش اوز قارینداشینی
آتماییب اوزگه کیمسه توتمایاجاق
قوجا تبریزده یوزمین ایل کچسه
باکی قارداشلارین اونوتمایاجاق
گلمیشیک دوغما یوردوموز باکیا
قوی بو تاریخده افتخار اولسون
شهریارداندا بو افقلرده
بو سینیق نغمه یادگار اولسون
بیر اوشاقلیقدا خوش اولدوم اودا یئر گؤی قاچاراق
قوش کیمی داغلار اوچوب ، یئل کیمی باغلار گئچدی
صونرا بیردن قاطار آلتیندا قالیب ، اوستومدن
دئیة بیللم نه قدر سئل کیمی داغلار گئچدی
اورة گیمدن خبر آلسان : « نئجه گئچدی عؤمرون ؟ »
گؤز یاشیملا یازاجاق  من گونوم آغلار گئچدی
محرم دیر ، خانیم زینب عزاسی
بیزی سسلر حسینین کربلاسی
یولی باغلی قالیب دشمن الینده
داها زوارینین یوق سس- صداسی
( بوگون کرب بلا ویران اولوب دیر )
(حسین أوز قانینا غلطان اولوب دیر )
چاغیر شاه نجف گلسین هرایه
جهادیله آچاق یول کربلایه
علی نین ذوالفقاری داده چاتسین
حسین قربانلاری گلسین منایه
( بوگون کرب بلا ویران اولوب دیر )
(حسین أوز قانینا غلطان اولوب دیر )
جهاد میدانی دیر، ملت دایانسین
مسلمان خواب غفلتدن اویانسین
اوجالسین نعره الله اکبر
گرک کافر جهنم ایچره یانسین
( بوگون کرب بلا ویران اولوب دیر )
(حسین أوز قانینا غلطان اولوب دیر )
گلیب غیرت گونی ، همت زمانی
اوجالداق باشدا آذربایجانی
گئده ک صدام کافرله جهاده
ییخاق بو بی مروت ائو ییخانی
( بوگون کرب بلا ویران اولوب دیر )
(حسین أوز قانینا غلطان اولوب دیر )
حسین زواری نین قورتاردی صبری
قیراق بو قوردلاری ، کافتاری ، بیری
آچاق یول کربلایه ، کاظمینه
چکک آغوشه او شش گوشه قبری
( بوگون کرب بلا ویران اولوب دیر )
(حسین أوز قانینا غلطان اولوب دیر )
گرک دین اولماسا ، دونیانی آتماق
شرف ،عزتلی بیر دونیا یاراتماق
سعادت دیر حسین قربانلاری تک
شهادتله لقاء اللهه چاتماق
( بوگون کرب بلا ویران اولوب دیر )
(حسین أوز قانینا غلطان اولوب دیر )
مسلمان صف چکیب دعوایه گلسین
چاغیر عباسی تاسوعایه گلسین
قیزی زینب أوزی صاحب عزادیر
چاغیر زهرانی عاشورایه گلسین
( بوگون کرب بلا ویران اولوب دیر )
(حسین أوز قانینا غلطان اولوب دیر )
آنا ! اوغلون شهید اولدی مبارک
شهادتله سعید اولدی ، مبارک
امید جنتین تاپدین ، دا سندن
جهنم ناامید اولدی ، مبارک
( بئله طوی کیم گؤروب دنیاده قاسم )
 طویی یاسه دؤنن شهزاده قاسم 
سن وطندن ساری قلبین دویونورسه،مارالیم!
وطنین ده مارالیندان ساری قلبی دویونور.
وطنی باغریوا باسسان سه وینرسن ینه سن
که وطن ده بالاسین باغرینا باسسا سه وینر.
منیم عشقیم اوجالیب غوربت اولوب دنیا منه
دوست دویانمیر دویونور،دشمن اویانمیر اونور
سنین بهرن یئین کیمدیر؟
کیمینکیسن؟ ییه ن کیمدیر؟
سنه دوغرو دئین کیمدیر؟
یالان دونیا، یالان دونیا!
سنی فرزانه لر آتدی
قاپیب، دیوانه لر توتدی
کیمی آلدی، کیمی ساتدی
آلان دونیا،ساتان دونیا
آتی ازل داغا سالدیق
یورولدوقجا دالی قالدیق
آتی ساتدیق، اولاغ آلدیق
یهر اولدی پالان دونیا
بیری آینا ، بیری پاس دیر
بیری آیدین، بیری کاس دیر
گجه تویدور، گونوز یاس دیر
گول آچدیقجا، سولان دونیا
ایگیت لرین باشین یئیه ن
گوجالار بوزباشین یئیه ن
قبیرلرین داشین یئیه ن
ئوزی یئنه قالان دونیا!
نه قاندین، کیم گول اکن دیر؟
کیم قیلیج تک قان توکن دیر؟
تیمور هله کوره کن دیر
چنگیز جانین، آلان دونیا
یامان قورغو! ییغیلایدین!
طوفانلاردا بوغولایدین!
نولایدی بیر داغیلایدین
بیزی درده سالان دنیا
چاتیب، سندن کوچن کئچدی
اجل جامین، ایچن کئچدی
اولان اولدو، کئچن کئچدی
نه ایستردین اولان دونیا
بوغولایدین، دوغان یئرده
دوغوب خلقی بوغان یئرده
اوغول نعشین اوغان یئرده
آنا زولفون یولان دونیا
حسینه یئرلر آغلار گؤیلر آغلار
بتول و مصطفی پیغمبر آغلار
حسینین نوحه سین دلریش یازاندا
مسلمان سهل دیر کی کافر آغلار
کور اولموش گؤزلرین قان دوتدو شیمرین
کی گؤرسون اؤز الینده خنجر آغلار
حسینین کؤینه گی زهرا الینده
چکر قیحا قیامت ، محشر آغلار
آتاندا حرمله ، اوخ کربلاده
گؤریدین دوشمن آغلار ، لشکر آغلار
قوجاغیندا ، گؤردین ام لیلا
آلیب نعش علیّ اکبر آغلار
رباب ، نیسگیل دؤشونده سود گؤرنده
علیّ اصغری یاد ائیلر آغلار
باشیندا کاکل اکبر هواسی
یئل آغلار ، سنبل آغلار ، عنبر آغلار
یازاندا آل طاها نوحه سین من
قلم گؤردوم سیزیلدار ، دفتر آغلار
علی ، شق القمر ، محراب تیلیت قان
قولاق وئر ، مسجید اوخشار منبر آغلار
علی دن شهریار ، سن بیر اشاره
قوجاقلار قبری ، مالک اشتر آغلار
شاطر اوغلان گوروم آللاه سنه وئرسین برکت
قوی اونون یاخشی النسین ،خمیرین اللنسین
چوخ پیشیر یاخشی پیشیر گویده قیریلدات کوره یی
منبر اوسته چوره یین قوی قالانیب تللنسین
تندیرین طور تکین عرشیده ن آلسین ایشیغی
ارسینین بیرق احرار کیمی میللنسین
کاسیبین قیسمتی یوخ یاغلی پیلوو دوشله ماغا
بو یاوان سنگه یی بیرقوی ساحالیب سئللنسین
قیرتین قوربانی سن موشترینی تئز یولا سال
ائل ایچینده یاراماز آرواد اوشاغ وئللنسین
قوی ایکیریاللیغی ساتسین خوزه ئین بیر ماناتا
دیشی دوشموش قوجانین آغزی نه دیر دیللنسین
او منیم شعریمه چوخ ماییل اولان وردسته
دئنه: شاعیر چوره یی قوی قوروسون گوللنسین
من لیغیرسا یئیه بیلسم ده فلوس لازیم اولار
بو سوسوز باخچا نه لازیم بو قده ربئللنسین
ساری یازلیقدان اولان گوللی قیزارمیش سنگک
گره ک آغزوندا اریک تک ازیلیب هللنسین
تهرانین غیرتی یوخ شهریار ساخلاماغا
قاچمشام تربیزه تا یاخشی یامان بللنسین
باغچامیز فاسد اولوب ، هر نه ااكرسن اولماز
یئری داشلیقدی گره ك توپراقی غربیللنسین
مدعاسی چوخ اولان طبل تهی پربادوخ
نیله یك ضرناچی نین بورنو گره ك یئلله نسین
بو گیجللنمه دن آی چرخ فلك سنده یورول
بو حیاسیز گونه گوزلر نه قده ر زیللنسین
سعدی نین باغ گلستانی گره ك حشره قده ر
آلماسی سلله لنیب خرماسی زنبیللنسین
لعنت اول باد خزانه كی "نظامی " باغینین
بیر یاوا گلبسرین قویمادی كاكللنسین
آرزو جلگه لرینده بیز اكن مزرعه لر
دئییه سن ساقه لنیب قوی هله سنبللنسین
قصه چوخ قافیه یوخ آختاریرام تاپمیورام
یئریدیر شهریارین طبعی ده تنبللنسین
کؤنلوم قوشو قاناد چالماز, سنسیز بیر آن, آذربایجان !
خوش گونلرین گئتمز مودام خیالیمدان آذربایجان !
سندن ئوزاق دوشسم ده من عشقین ایله یاشاییرام,
یارالانمیش قلبیم کیمی, قلبی ویران آذربایجان.
بوتون دونیا بیلیر سنین قودرتینله, دؤولتینله,
آباد اولوب, آزاد اولوب, مولکو ایران, آذربایجان !
بیسوتونی اینقیلابدا شیرین وطن اوچون فرحاد,
کولونگ وورموش اوز باشینا زامان-زامان آذربایجان !
وطن عشقی مکتبینده جان وئرمیی اویرنمیشیک,
اوستادیمیز دئمیش هئچدیر وطنسیز جان, آذربایجان !
قورتارماکچون ذالیملارین الین‌دن ری شومشادینی,
اوز شومشادین باشدان-باشا اولوب آل قان, آذربایجان !
یارب, ندیر بیر بو قدر اورکلری قان ائتمیین ?
قولو باغلی قالاجاقدیر نه واختاجان آذربایجان ?!
ایگیدلرین ایران اوچون شهید اولموش, اوزینده,
درد آلمیسان, قم آلمیسان سن ایراندان, آذربایجان !
اوولادلارین نه واختادک ترکی وطن اولاجاقدیر ?
ال-اله وئر, عصیان ائله, اویان اویان آذربایجان !
یئتر فراق اودلاریندان اود الندی باشیمیزا,
دور آیاغا ! یا آزاد اول, یا تامام یان, آذربایجان !
شهرییارین اوریی ده سنینکی تک یارالیدیر,
آزادلیقدیر سنه ملحم, منه درمان, آذربایجان !
اذن وئر توی گئجه سی من ده سنه دایه گلیم
ال قاتاندا سنه مشاطه تماشایه گلیم
سن بو متهاب گئجه سی سئیره چیخان بیر سرو اول
اذن وئر من ده دالونجه سورونوب سایه گلیم
منه ده باخدین او شهلا گؤزوله ، من قارا گون
جراتیم اولمادی بیر کلمه تمنایه گلیم
من جهنم ده ده باش یاسدیغا قویسام سنیله
هئچ آییلمام کی دوروب جنت ماوایه گلیم
ننه قارنیندادا سنله اکیز اولسایدیم اگر
ایسته مزدیم دوغولوب بیرده بو دونیایه گلیم
سن یاتیب جنتی رویاده گؤرنده گئجه لر
من ده جنت ده قوش اوللام ، کی او رویایه گلیم
قیتلیغ ایللر یاغیشی تک قورویوب گؤز یاشیمیز
کوی عشقینده گرک بیرده مطلایه گلیم
سن ده صحرایه ماراللار کیمی چیخ ، تولی کی
من ده بیر صیده چیخانلار کیمی ، صحرایه گلیم
آللاهوندان سن اگر قورخمویوب ، اولسان ترسا
قورخورام منده دؤنوب مذهب عیسی یه گلیم
شیخ صنعان کیمی دونقوز اوتاریب ایللرجه
سنی بیر گؤرمک اوچون معبد ترسایه گلیم
یوخ صنم ! آنلامادیم ، آنلامادیم ! حاشا من
بوراخیب مذهبیمی ، سنله کلیسایه گلیم
گل چیخاق طور تجلایه ، سن اول جلوه طور
من ده موسی کیمی ، او طور تجلایه گلیم
شیردیر « شهریار » ین شعری الینده شمشیر
کیم دئیه ر من بئله بیر شیرله دعوایه گلیم ؟
چوخلار اینجیکدی کی، سن اونلارا نازایله میسن
من ده اینجیک کی، منیم نازیمی آز ایله میسن
ائتمیسن نازی بو ویرانه کونولده سلطان
ائوین آباداولا ، درویشه نیاز ایله میسن
هر باخیشدا چالیبان کیپریگی مضراب کیمی
بیر قولاق وئر، بوسینیق قلبی نه ساز ایله میسن؟
باشدان آچ یایلیغی ، افشان ائله سوسن - سنبل
سن بیزیم بایراممیزسان قیشی یاز ایله میسن
سن گون اول، قوی غم میز داغدا قار اولسون، اریسین
منیم آنجاق ایشیمی سوز و گداز ایله میسن
من بو معناده غزل یازمالی حالیم یوخودی
سن جوجوق تک قوجانی فرفره باز، ایله میسن
کاکلی باشدا بوروب باغلامیسان تاج کیمی
او قیزیل ساچدان اونا ، گوللی قوتاز ایله میسن
سینه بیر دشت مغان دیر ، قوزی یان - یانه یاتیب
منیم آغلار گوزومی ، اوردا آراز ایله میسن
بو گوزللیک کی جهاندا سنه وئرمیش تانری
هر قدر ناز ائله سن ایله، کی آز ایله میسن
منی بو سوز یله آتدین، آرالاندین بیلیرم
آرانی بیر پارا نامردیله ساز ایله میسن
دستماز ایله دیگین چشمه، مسیحا قانی دیر
بیلمیرم هانسی کلیساده نماز ایله میسن؟
من < عشیران > اوخوسام، پنجه < عراق > اوسته گزه ر
گوزلیم، < ترک > اولالی ، ترک < حجاز > ایله میسن
تازا شاعر، بو ده نیز هرنه باخیرسان دیبی یوخ
چوخ اوزاتسان بو غازی، اورده گی قاز ایله میسن
بسکه زلف و خط و خالین قوپالاغین گوتدون
زلفعلی نین باشینی آزقالا داز ایله میسن
گل ! منیم ایسته دیگیم کعبه ییخیلماز، اوجالار
باشدادا کژ گئده سن ، دیبده تراز ایله میسن
خط و خالیندن آلیب مشقیمی قرآن یازارام
بو حقیقت له منی، اهل مجاز ایله میسن
منی، دان اولدوزی، سن یاخشی تانیرسان که سحر
افقی خلوت ائدیب راز و نیاز ایله میسن
یارین بویون قوجاخلادیم یارآغلادی من آغلادیم
ییغشدی قونشولار بوتون جار آغلادی من آغلادیم
باشیندا قارلی داغلارا دانشدیم آیرلیق سوزون
بیر آه چکیب باشینداکی قار آغلادی من آغلادیم
طاریمدا نار آغاجلاری منی گوروب دانیشدیلار
بویومو زیتون اوشاخدی نار آغلادی من آغلادیم
ایله که اسدی بیر خزان تالاندی گوللیرم منیم
خبر چاتینجا بولبوله خار آغلادی من آغلادیم
اورک سوزون دئدیم تارا سیملر اولدی پارا پارا
یاواش یاواش سیزیلدادی تار آغلادی من آغلادیم
دئدیم کی حق منیم کی دیر باشیمی چکدیلر دارا
طنف سیخاندا بوینومو دار آغلادی من آغلادیم
«جعفریم» بویوم بالا غم اورکده قالا قالا
یار جانمی آلا آلا یار آغلادی من آغلادیم
سنین عطرین چؤچؤپ، اشیالارا ائودن قاچا بیلمم
بوباغلی قاپی نی حتی، خیالیمیمدا آچابیلمم
اما هر یرده سن سن، سن! گؤزل باخمالارین اوردا
سنین هر لحظه تصویرین منیم فیکروُخیالیمدا
آیردیلار سنی مندن، هامی سؤزلر یالان اولدو
منیم گؤزیاشیما بیر باخ، نچه پیمانه لر دولدو
نجه قئیدین منی ساحیل کیمی دریایه تاپشیردین
مگر فیکر ایله دین دریا سنی محو ایلیر منده
آلیشدیم عشقدن یاندیم، بو دریا ده اثر یوخدو
سنین فیکرین یویا بیلمز، مگر اوندا وفا یؤخدو
سنین ا َیلشدیغین یرده، خیالین اَیلنیپ سَس سیز
سوکوتو سیندرا بیلمم، قالار بوبینوا سن سیز
بیر آن ال وورماسین یئل، پرده یه چیخماخدا دی آئیم
قرانلیق ئولکه یه آیدی، ایشقلاردا گؤنَش یارئیم
یادینان چیخماسین جانیم بو اشیا دی منه شاهید
گؤزونده دالغا لار دؤندؤ،قرار وئردین منه ناهید
اگر گیتسَن، گلرسن تا گؤلخ بیر گؤن گئنه، جانیم
وفا اولسا بو دنیاده گئنه قوربان سنه جانیم
نه عشق اولایدی، نه عاشیق، نه نازلی آفت اولایدی
نه خلق اولایدی، نه خالیق، نه اشکی حسرت اولایدی
نه درد اولایدی، نه درمان، نه سور اولایدی، نه ماتم
نه آشیانه یی وصلت، نه باری فیرقت اولایدی
گؤنولده نوری محبت، گؤزومده پرده یی ظولمت
نه نور اولایدی، نه ظولمت، نه بؤیله خیلقت اولایدی
نه دیر بو خیلقتی بی مرحمت، شو پرده لی حکمت؟
بو ظلمه قارشی نولور بیر ده بیر عدالت اولایدی
توکندی طاقت و صبریم، عدالت! آه عدالت!
نه اونجه اویله سعادت، نه بویله ذلت اولایدی
یوجه داغلار آشدیم، اورمانلار کئچدیم
گؤزللر ایچینده بیر گؤزل سئچدیم
بن او گوندن یارادانا آند ایچدیم
دونیا گؤزل اولسا، دؤنمه م یاریمدان
بنیم یاریم آل یاناقلی ملک دیر
تازه آچمیش سئویملی بیر چیچک دیر
قهر اولسون او قهر مان کی، دؤنک دیر
دونیا گؤزل اولسا، دؤنمه م یاریمدان
عاشق آدین شیرین دی
فرهاد دوستو شیرین دی
دوست دان دوستا گلن پای
بئچه بالدان شیرین دی
اویالانچی ایللر گونه دیمزمیش
گول وئردیم، وئردیییم گوله دیمزمیش
گوزوم ده چاغلایان سئله دیمزمیش
حئیف او سئوگییه، او محبته
سئوگیلیم، عشق اولماسا، وارلیق بوتون افسانه دیر
عشقیده ن محروم اولان، انسانلیغا بیگانه دیر
سئوگی دیر، یالنیز محببتدیر حیاتین جوهری
بیر کونول کی عشق ذوقین دویماسا، غمخانه دیر
گونوم ائله سندن شیکایت اؤلوب
بو سئوگی بیر داستان، حئکایت اؤلوب
محبت نه واخت دان جینایت اؤلوب
بوراخ گؤزلرینین حبسیندن منی
شول فلکین گردیشى، هئچ وقت منى شاد ائتمه دى
خسته کؤنلوم بیر بلادن، غمدن آزاد ائتمه دى
آیرى دوشدوم قووم و قارداشدان منى یاد ائتمه دى
من تکین بختى قارانى خانه ویران ائتمه دى
نئیله ییم ائى دوستان، من بى وفایا اوغرادیم؟
یارین رهئ عشقینده کونول قان اولا، خوشدور
هیجرینده گوزوم هر گئجه گیریان اولا، خوشدور
من کی، بو قارا گوزلولر عشقینده اسیرم
سینم هدفئ ناوکئ مژگان اولا خوشدور
اسرار دئلیم خلقه نمایان اولدو
هر دلبره ایسته دیم باخام قان اولدو
بو دهر دنی ده بس کی محنت چکدیم
قددیم بوکولوب مثال چوگان اولدو
من سنی سئویرم، سن واری، پولو
گور هاردان دوشوبدو عشقیمین یولو
نه منیم اوره ییم بیر بئله دولو
نه سنین اوره یین بوش اولمایایدی
من ترک شراب لب یار ائیلدیم اولدی
زهر غم هجریله مدار ائیلدیم اولدی
ای شیخ بهشتی دئمه ترک ائیلییه ن اولماز
من ترک سر کوی نگار ائیله دیم اولدی
جان وئرمه غم عشقه کی عشق آفت جاندیر
عشق افت جان اولدوغی مشهور جهاندیر
سور ایستمه سودای غم عشقده هرگز
کیم حاصل سودای غم عشق زیاندیر
ساچلارینا بنزتمیشم گئجه می
گل اوزاق گزمه یانیما سئوگیلیم
دوداغیندا ایتیرمیشم سؤزومو
گولوشونله جانیمی آل سئوگیلیم
گؤزلرینه باخماسام
گؤز نه ییمه گرک دیر
آدینی چکمز اولسام
دیل نه ییمه گرک دیر
سؤز نه ییمه گرک دیر
سه سینی ائشیتمز اولسام
یاخشی دیر بو دنیادا تک اولسام
اویالانچی ایللر گونه دیمزمیش
گول وئردیم، وئردیییم گوله دیمزمیش
گوزوم ده چاغلایان سئله دیمزمیش
حئیف او سئوگییه، او محبته
شول فلکین گردیشى، هئچ وقت منى شاد ائتمه دى
خسته کؤنلوم بیر بلادن، غمدن آزاد ائتمه دى
آیرى دوشدوم قووم و قارداشدان منى یاد ائتمه دى
من تکین بختى قارانى خانه ویران ائتمه دى
نئیله ییم ائى دوستان، من بى وفایا اوغرادیم؟
من سنی سئویرم، سن واری، پولو
گور هاردان دوشوبدو عشقیمین یولو
نه منیم اوره ییم بیر بئله دولو
نه سنین اوره یین بوش اولمایایدی
من ترک شراب لب یار ائیلدیم اولدی
زهر غم هجریله مدار ائیلدیم اولدی
ای شیخ بهشتی دئمه ترک ائیلییه ن اولماز
من ترک سر کوی نگار ائیله دیم اولدی
ساچلارینا بنزتمیشم گئجه می
گل اوزاق گزمه یانیما سئوگیلیم
دوداغیندا ایتیرمیشم سؤزومو
گولوشونله جانیمی آل سئوگیلیم
گؤزلرینه باخماسام
گؤز نه ییمه گرک دیر
آدینی چکمز اولسام
دیل نه ییمه گرک دیر
سؤز نه ییمه گرک دیر
سه سینی ائشیتمز اولسام
یاخشی دیر بو دنیادا تک اولسام
عاشقین گوز یاشینه رحم ایله مز اول آفتاب
آغلاماق ایلن آپارماز اود الیندن جان کباب
باش ویرنده خنجر سیرابینه یتمزمنه
گر چه سانیر ئوزینی باشدان کیچنلردن حباب
ایچدی قانلار اول ستمگر تا کباب ایتدی منی
چکدی اوددان انتقامین دونه دونه بوکباب
خاک اولدوم اول کمان ابرو اوخین صید ایتمگه
بیلمدیم کوک یاییدن دوشمزیره تیر شهاب
گردو توشسا آتش رخساریلن ییرنده دور
ایلسون عاشقلر ایله نیچه یوز سیزلیخ نقاب
شفقت ایلن بیرکرت باشین گوتور توپراقدن
نیچه یولوندا شفقدن ترلسون قان آفتاب؟
فارغم سنگ ملامت ایچره جور چرخدن
نیلسون گوهرده اولان سویه موج انقلاب؟
عقلی عشق ایتمک سوزایلن سهل و آسان گورونور
باش آغاردی نافه نین تاقانین ایتدی مشک ناب
سایمسه هرکیم فنا دنیاده موجود ئوزینی
داخل جنت اولور محشرده صائب بی حساب
ایشدن گیدرم سرو خرامانینی گورجک
سوسیزلارا گر جان آخیدور چشمه حیوان
من جان ویریرم چشمه حیوانینی گورجک
گر باغلاماسون ایل گوزینی شرم عذارین
جاندان کسیلور خنجر مژگانینی گورجک
ریحان که نزاکت توکولوردی قلمیندن
خط تیره چکر زلف پریشانینی گورجک
بلبل که گلون لعل لبیندن سوزآلیردی
دیلی دولاشور غنچه خندانینی گورجک
رضوان که بهشتین یمیشی گوزینه گلمز
دیشلر الینی سیب زنخدانینی گورجک
تردن خط ریحان ورقین پاک سیلیپدور
نقاش گلستان خط ریحانینی گورجک
گلرنگ اولور صبح اتکی قانلو تریندن
خورشید عذار عرق افشانینی گورجک
مژگانی اولوب قانلو یاشیندان رگ یاقوت
صائب لب لعل گهر افشانینی گورجک
اولمادی خورشیددن داغلارد رنگین قاشلار
گوردیلر لعل لبین قان ترلدیلر داشلار
قیلدی پیدا حکم تقویم کهن، گل دفتری
آچدیلار تا چهره دلداریمی نقاشلار
قیلمادیلار سینه افگاریمی آماجگاه
اسکیک ایتدیلر بیزیملن اول مقوس قاشلار
عاشق صادق بیلور سنگ ملامت قدرینی
مخزن سلطانه لایقدر بویارار داشلار
گون دوننده ایل دیدوم ترک ایتمسون یولداشلیغ
چون قارا اولدی گونوم،یاد اولدولار قارداشلار
یول اگر حقدور، چکریول سیزدان آخر انتقام
یوله تاپشور چیخدیلار یولدان اگر یولداشلار
اولدی مغلوب هوای نفس، استیلای عقل
آلدیلار حاکم الیندن اختیار اوباشلار
چون گوئول بی نوراولور، مطلق عنان اولور هوس
قاش قرالانده چیخارلار یووادن خفاشلار
مهربان اولماز نسیم صبحدم هرگز سنه
شمع تک تا توکمسن صائب گوزیندن یاشلار
منی محروم ایدن رخساردن زلف پریشاندور
بو دریای لطافت موج عنبر ایچره پنهاندور
اگر خورشید تابانیله سن سیز همشراب اولسام
لب لعل می آلودی گوزومده قانلو پیکاندور
دد و دامی مسخر ایلیوپدور جذبه عشقی
دو گون مجنون شیدا باشینه چتر سلیماندور
قاچان عاشقلرین فکرینه دوشدی اول عقیقی لب
که اونین بیر قارا کونلو لریندن آب حیواندور
منی مکر رقیب آواره قیلدی یار کوییندن
چیخاردان آدمی فردوسدن تزویر شیطاندور
مسلمانم دییرمی تک ایچر عاشقلرین قانین
منم کافر، اگر اول دشمن ایمان مسلماندور
محبت اهلی نین جام نشاطی دوردن دوشمز
نیچون چکسون خمار اول کیم همیشه ایچدیگی قاندور؟
من خاکی نه تنها اولموشام مجنون کیمی رسوا
که اولدوزدان فلک سنگ ملامت ایچره پنهاندور
فلک لر قان ایچر گوردوکجه تجرید اهلینی صائب
که یوخ سیزلر حرامیلر گوزینه تیغ عریاندور
عاشق قانینی وسمه لو قاشون نهان ایچر
جوهرلو تیغ قین آرا، پیوسته قان ایچر
ایتدوکجه قان کونوللری، اول لعل آتشین
آب حیات تک قارا زلفون روان ایچر
تا بیر پیاله ویردی، کباب ایتدی باغریمی
هر کیم اونون الیندن ایچر باده، قان ایچر
ایلر یاشار خضرکیمی هر کیم که گیجه لر
گل اوزلی یار ایلن می چون ارغوان ایچر
آدم ندور که ایچمیه سون ویردو گون شراب
ویرسن اگر فرشته یی می، بی گمان ایچر
ساقی، منیله شیشه و پیمانه نیلسون؟
دریانی بیر نفسده بوریگ روان ایچر
تیزراق چکر ندامته بدمستلیک یولی
هرکیم که یاخشی ایچسه شرابی، یامان ایچر
صائب چو من، اونین سوزینی سالمادیم یره
بیلم نیچون منیم قانیمی آسمان ایچر
گل کیمی هر کیم که گلزار ایچره نقد جانی وار
سعی ایلر توکسون سنین یولوندا تا امکانی وار
تا ایاغین توپراغینا توکمسون دوتماز، قرار
هر کیمین مجلسده میناتک بیر آوج قانی وار
نه عجب عاشقلری گر باشدان آچسون نازایلن
کاکل مشکین کیمی هر کیم که سرگردانی وار
ایچمامیش جان بخشلر نظاره دن عاشقلره
ترلو رخسارین عجایب چشمه حیوانی وار
ایلیوپدور نقطه خالین منی پرگار سیز
یوخسا دریا اوزره هر بیر قطره نین دورانی وار
گز دیریرلر ال به ال داغین کونوللر پاره سی
یرده قالماز جام تک هر کیم که ایستی قانی وار
پوچ دی هر سوز که دییرلر معرفتدن اهل قال
بحردن چیخماز صدف تا گوهر غلطانی وار
چوخ دگول حیرت یری گروارسا شیرین سوزلری
طوطی نین صائب نظرده گوزگی تک میدانی وار
چیخارتدی خط و منم زلف مبتلاسی هنوز
دوگون ساقالدی و باشیمده دور قراسی هنوز
خطین غباری قویاشی اگر چه یاشوردی
گوزیمی خیره قیلور یوزینین صفاسی هنوز
بهار ایدنده نه قانلار که تو کدی گوزلردن
خزان اولاندا نلر ایلسون حناسی هنوز
سو واردیلار قلیجیندان مگر گلستانی؟
که بیر بیرینه قاوشماز گلین یاراسی هنوز
حیات سویینه بیر داغ قویدی رشک لبین
که گیچدی عمر ابد توشمدی قراسی هنوز
محیط عشق آرا، من اول حباب بی باکم
که گیتدی باشیم و باشیمده دورهواسی هنوز
وصال امیدینه عمرین گچیتدی کویینده
یتیشمز ایشلرینه صائبین دعاسی هنوز
کونلوم اول مخمور گوزلردن دگول آزارسیز
کیم گوروپدور بوخراب اولموش ایوی بیمار سیز
ال به ال گلزاردن خورشید دامانین دوتار
اوزگوزین هرکیم که شبنم تک قیلور زنگار سیز
چکمدی بلبل نفس تا گیتدی گل گلزاردن
هیچ کافر قالماسون یارب جهاندا یارسیز!
خاکسار لیخ پیشه قیل، تا فیض حق یتسون سنه
کولگه سالماز مهر تابان باشلارا دیوار سیز
کفر سیز گر ممکن اولسیدی نظام آب و گل
باش دوتاردی سبحه نین جمعیتی زنار سیز
درد و داغ عشق ایلن صائب اولور انسان ملک
کامل اولماز سیم و زر مغشوش اولاندا نارسیز
توتولموش کونلوم جام ایله شادان ایلمک اولماز
ال ایلن پسته نین آغزینی خندان ایلمک اولماز
نه سوز دوربو که اولسون صاحب مشرب قوری زاهد
قرا توپراغی هرگز آب حیوان ایلمک اولماز
بولوت قیلان کسر جولان ایدنده ایلدیریم تیغی
کونوللر پرده سینده عشقی پنهان ایلمک اولماز
منیم گوزیاشیمی چیقگیل فلک لردن تماشا قیل
حبابی قصرلر ایچینده طوفان ایلمک اولماز
قلیج گر ایچسه عالم قانینی سیرابلیق بیلمز
سنی عشاق قتلیندن پشیمان ایلمک اولماز
من مجنونی عاقل ایلمک ممکن دگول ناصح
سوز ایلن مشک ناب اولان قانی قان ایلمک اولماز
خطادن کیچدی جیران قانینی مشک ایلدی صائب
دیمه عصیانی طاعت، کفری ایمان ایلمک اولماز
رحم قیل صائبه ساقی، می ایلن دوت الینی
نیچه ایچسون قانینی بواورگی قان اولموش؟
می دن اول چهره زیبا عرق افشان اولموش
یا سراسر گوز اولوب اوزینه حیران اولموش
بوگورن دایره نی هاله گمان ایتمه که چرخ
آغزین آچوب مه شبگردیمه حیران اولموش
گوزدن ایراق که سلطان جنون شوکتدن
هر دو گون باشیمه بیر چتر سلیمان اولموش
لب لعلین غمیدن بس که اودوبدورلار قان
خوبلارون داش اورگی کان بدخشان اولموش
تا گوروپدور نظرین وار اوخ ایلن ای قاشی یای
گل اوزین جمع قیلوب غنچه پیکان اولموش
صاف ایدنده لب جانبخشینی دورانون الی
بیر ایکی قطره داموب چشمه حیوان اولموش
خط غباری عارضین آیات قرآن ایلمیش
حسن صاحب شوکتین موری سلیمان ایلمیش
نقطه سهو ایلیوپدور گوزلرون جیران گوزین
قاشلارون بایرام هلالین طاق نسیان ایلمیش
آز دیروبدور گل یوزون بلبللری گلزاردن
سنبلون ریحان خطین توپراغه یکسان ایلمیش
کعبه نی بتخانه ایلوپدور فرنگی گوزلرین
یریوزین زنار زلفون کافرستان ایلمیش
لعل میگونین که ایچوبدور بدخشان قانینی
غنچه نی بلبل گوزینه قانلو پیکان ایلمیش
باشینی خط شعاع ایلن دوتوپدور آفتاب
تا منیم چابک سواریم عزم میدان ایلمیش
التفات لعل جانبخشون قارا گونلولری
خلق ایچینده پرده دار آب حیوان ایلمیش
درد عشقین چهره زرین ایلن یریوزینی
صفحه خورشید تابان تک زرافشان ایلمیش
موجه دریای احسانون دوتوبدور یریوزین
ترلو رخسارون جهانی شهر یونان ایلمیش
جلوه باد بهاری التفاتون گل کیمی
کونلومی مین چاک ایلن دست و گریبان ایلمیش
نه عجب گر صائب ایلن خط سنی قیلدی رحیم
خط ظالم بیله کافر چوخ مسلمان ایلمیش
عمر گیچدی، سفر اسبابینی آماده قیلین
هرنه سیزدن کسه تیغ اجل اوندان کسیلین
قلزم عشقدن ای آیری دوشن شبنملر
دوشمه میشکن یولا سیلاب بهاری یغیلین
تا سیزی دور زمان ایلمیوپدور پامال
گون ساری شبنم گل تک بوچمندن چکیلین
اولمایان چرخ آرا پرواز رواندن غافل
بوکول ایلن قرالان گوزگولری صاف قیلین
گوگ فضاسی نه مقام پرو بال آچماقدور
دانه نارکیمی بیر بیرینزه قیسیلین
گر اومارسیز که جوانبخت اولاسیز آخر عمر
قوجالار قدرینی زنهار ایگیدلیکده بیلین
آرتورور گرد معاصینی قورو استغفار
بو زمین گیر توزینی اشک ندامتله سیلین
یاش قیلور خم قوجالار قامتینی طاعت سیز
اگمه میشکن سیزی بو چرخ مقوس اگیلین
دوتا گر غنچه کیمی چوره نزی نشتر خار
ویرمیین گل کیمی الدن قدح می ایچیلین
کیم که ساغر کیمی آغزین آچا سیز میناتک
گوله گوله کرم ایلن اونی معمور قیلین
باده نین جوشی اونون سوز کلامیندن دور
صائبین قدرینی ای اهل خرابات، بیلین؟
دوتما اول گل دامنین محشر گونینده جان ایچون
قیلما یوزسیزلیق نگارایلن بیر آووج قان ایچون
آچماگیل آغزین گورنده خال مشکین دانه سی
اگمه باش پرگار تک هر نقطه یه دوران ایچون
یولداش اولدورکیم قارا گونلرده یولدان چیخماسون
کسمه یولداشدان خضر تک چشمه حیوان ایچون
ینگی آی باشین اگر خورشیده تا اولسون تمام
ساده دل بیلمز که بسلر ئوزینی نقصان ایچون
مشرب ایچون قویماگیل الدن عنان اختیار
خام لیغدان آتینی ئولدورمه گیل میدان ایچون
حسن جولانیندان ال کسمکدور آروادلار ایشی
کس ئوزیندن مردلر تک یوسف کنعان ایچون
منت ایلن دیریلیک صائب ئولومدن دور بتر
جان ویرورلر اهل غیرت درد بی درمان ایچون
مه شبگرد اگر گورسون اونین خورشید رخسارین
کمند ایلر اونی صید ایتمک ایچون هاله زنارین
شکرخند ایلیینده نیلسون عشاق ایلن یارب؟
که آجی سوزلر ایلن جان ویرور لعل شکربارین
نیجه محو اولماسون آدم، اونین سیراننی گورجک؟
که جیران اونودوپدور وحشتین گوردوکجه رفتارین
نه لایقدور که عشق اهلی قیله قان ایچدیگین (سن) سیز
نیچون بلبل یا شورماز ایل گوزیندن قانلو منقارین؟
سپهر سنگدل ایچره، من اول فرهاد تردستم
که آب تیشه دن کان زمرد قیلدی کهسارین
مگر اول آفتاب ایلن شفق گون می ایچر صائب؟
که سرخوش تک چکریرئوزره هرگون صبح دستارین
ساقیا می دن رفوقیل چاک بولموش کونلومی
قیل بوایسی قان ایلن پیوند اوزلموش کونلومی
قالمیشم یرده قاناتسیز قوش کیمی پروازدن
یولاسال جام شراب ایلن بوزولموش کونلومی
آرتوق ایلر باده صافی منیم ویرانلیغیم
درد ایلن تعمیر قیل ساقی پوزولموش کونلومی
زهددن قان قورویوپدور باغریم ایچره لاله تک
تازه قیل اسکی می ایلن بوقورولموش کونلومی
لطف قیل صهبای روشن ایله ای ماه تمام
بایرام آیی ایله گیل غمدن بوکولموش کونلومی
جام ورماق رسمدور ساقی، دوتولموش آی ایچون
صیقل جام ایله پرداز ایت دوتولموش کونلومی
ایله کیم صائب، غم دوران دوتوپدور چوره می
سیر گل ممکن دگول آچسون دوتولموش کونلومی
بیزنه ایمدی ذره تک جولانه گلمیشلر دنوز
آفتاب عشق ایلن دورانه گلمیشلر دنوز
گون گیچر مکدور حسابی شاهد، اگریلیخ ایچون
دوغرولیغدان، بیز بوگون دیوانه گلمیشلر دنوز
سانه روز باران رحمت گر قلیج گوگدن یاقار
قوچ کیمی قربان ایچون میدانه گلمیشلر دنوز
داغ اولدی درونیمده منیم ناز محبت
مین دورلو صدا ویرمه ده در ساز محبت
چشمون که ایده لطفله عشاقه تبسم
عمرینده اولور محرم (و) همراز محبت
مین جورینه معتاد ایکن اول عاشق زارین
ایتمز نه قدر ایتمه سن اعزاز محبت
مستانه ایدیب نازیله اول چشم سیاهی
گوستر دل صائب کیمی اعجاز محبت
مین دل محزونیله بیر تازه قربانیز هله
زخم تیر غمزه مستینله بیجانیز هله
اولمادان غم چکمه ریز دور زمانیندان سنین
ناله و آه ایتمه ده دل ایندی حیرانیز هله
لطف ایدرسن، گر چه سن اغیاره هر دم دوستیم
روز و شب بیز فرقتینله زار و نالانیز هله
عید وصلینه مشرف اولمادان اغیار دون
دستینی بوس ایله دیک بیزاونلا شادانیز هله
دام دوزخ ایچره اغیار اولماسین اصلا خلاص
صائبا بیز جنت دلداره مهمانیز هله
زلفو کیمی آیاغین قویماز اوپم نیگاریم
یوخدور اونون یانیندا بیر قیلجا اعتباریم
انصاف خوشدور ای اشک! آنجاق منی زبون ائت،
ها بؤیله محنت ایله کئچسین‌می روزگاریم؟
بیلدی تمام عالم کیم دردمند عشقم
یارب هنوز حالیم بیلمزمی اولا یاریم
وصلیندن آیری نولا قانیم توکولسه گول- گول،
من گلبن خزانم، بو فصل‌دیر بهاریم
تصویر ائدن وجودوم یازمیش الیمده ساغر
رفع اولماغا بو صورت، یوخ الده اختیاریم
دور ایسته‌من زمانی، مئی نشئه‌سین باشیمدان
تورپاق اولاندا یارب! دُرد مئی ائت غباریم
رسوالاریندان اول مه سانماز منی! فضولی!
دیوانه اولماییم‌می، دونیاده یوخمو عاریم؟
یئنه اول ماه منیم آلدی قراریم بو گئجه
چیخاجاق‌دیر فلکه ناله و زاریم بو گئجه!
شمع‌وش محرم بزم ائیله‌دی اول ماه منی
یاناجاق‌دیر یئنه هیجر اودونا واریم بو گئجه
هم وصالی اورار اود جانیما، هم هیجرانی
بیر عجب شمع‌ایله دوشدو، سر و کاریم بو گئجه!
نه توتون‌دور کی چیخار چرخه، دل زاره مگر
هیجر داغینی اورار لاله عذاریم بو گئجه!
صبحه سالدی بو گئجه شمع کیمی قتلیمی هیجر
اولا کیم صبح گلینجه، گله یاریم بو گئجه
پاره- پاره جیگریم، ایت‌لرینه نذر اولسون
اول سر کویا اگر دوشسه گذاریم بو گئجه
وار ایدی صبح وصالینا فضولی اومّید
چیخماسا حسرت‌ایله جانِ فگاریم بو گئجه
غم دیاریندا اجل پیکی گذار ائتمز منه
یوخ سانیب واریم مگر کی اعتبار ائتمز منه؟
یار جور ائتمز منه اغیار تعلیم ائتمه‌دن
بالله اغیار ائیلین احسانی یار ائتمز منه!
داغیدیر هر لحظه برگ عیشیمی آهیم یئلی
هانسی ناحق ظلم‌دور کی روزگار ائتمز منه؟
عشق دردیله خوشام، ترک نصیحت قیل رفیق
من کی تریاکی مزاجم، زهر، کار ائتمز منه
چرخدن آشیرمادان یادینلا آه آتشین
قدر ائدیب گردون، شرردن زر نثار ائتمز منه
نقد جان تاراج غمدن ساخلاماق دشوار دیر
عشق تا سنگ ملامتدن حصار ائتمز منه
یاد لعلینله فضولی گؤزله‌ییب راه عدم
وار بیر تدبیری، اما آشکار ائتمز منه
آشیان مرغ دل، زلف پریشانیندادیر
قاندا اولسام ای پری! کؤنلوم سنین یانیندادیر
عشق دردیله خوشام، ال چک علاجیمدان طبیب!
قیلما درمان کیم، هلاکیم زهری درمانیندادیر
چکمه دامن ناز ائدیب افتاده‌لردن، وهم قیل!
گؤیلره آچیلماسین اللر کی، دامانیندادیر!
گؤزلریم یاشین گؤروب شور، ائتمه نفرت کیم بو هم
اول نمک‌دن‌دیر کی لعل شکّر افشانیندادیر
مست خواب ناز ائدیب جمع ائت دل صد پاره‌یی
کیم اونین هر پاره‌سی بیر نوک موژگانیندادیر
بس کی هجرانیندادیر خاصیت قطع حیات
اول حیات اهلینه حئیرانام که هجرانیندادیر
ای فضولی! شمع تک مطلق آچیلماز یانمادان
تابلار کیم سونبولوندن رشته‌ی جانیندادیر
عشقدن جانیمدا بیر پنهان مرض وار، ای حکیم
خلقه پنهان دردیم اظهار ائتمه، زنهار، ای حکیم!
وار بیر دردیم کی چوخ درماندان آرتیقدیر منه
قوی منی دردیم‌له درمان ائیله‌مه، وار، ای حکیم!
گر باسیب ال نبضیمه، تشخیص قیلسان دردیمی
آل امانت، قیلما هر بی‌درده اظهار، ای حکیم!
گل منیم تدبیر بیهوده‌مده سن بیر سعی قیل
کیم اولام بو درده آرتیقراق گرفتار، ای حکیم!
گؤر تنِ عریان ایله احوالیمی هیجران گؤنو،
وار ایمیش روزِ قیامت، قیلما انکار، ای حکیم!
چکمه‌یینجه چاره‌ی دردیمده زحمت بیلمه‌دین
کیم اولور درمانِ درد عشق دشوار، ای حکیم!
رنج چکمه صحّت اوچون، ال فضولی‌دن گؤتور
کیم قبول صحّت ائتمز بؤیله بیمار ای حکیم!
حسنون اولدوقجا فزون، عشق اهلی آرتیق زار اولور
حسن نه مقدار اولورسا، عشق اول مقدار اولور!
جنّت اوچون منع ائدن عاشقلری دیداردان
بیلمه‌میش کیم جنّتی عاشقلرین دیدار اولور
عشق دردیندن اولور عاشق مزاجی مستقیم
عاشقین دردینه درمان ائتسه‌لر بیمار اولور
زاهد بی‌خود نه بیلسین ذوقونو عشق اهلی‌نین؟
بیر عجب مئی‌دیر محبّت کیم ایچن، بیدار اولور!
عشق سئوداسینا صرف ائیلر فضولی عمرونو
بیلمزم بو خواب غفلتدن هاچان بیدار اولور؟
ای اسیر دام غم، بیر گوشه‌ی مئیخانه توت
توتما زوهّادین مخالف پندینی، پئیمانه توت!
دیشله‌دیمسه لعلین ای قانیم تؤکن! قهر ائیله‌مه
توت کی قان ائتدیم، عدالت‌ایله، قانی قانه توت!
گر سنه افغانیمی بیهوده دئرسه مدّعی
اول سؤزه توتما قولاق، من چکدیگیم افغانه توت
قیلمازام زنجیر زلفون ترکین، ای ناصح! منی
خواه بیر عاقل خیال ائت، خواه بیر دیوانه توت!
ای اولوب سلطان، دئیه‌ن دونیادا مندن غیری یوخ
سن اؤزون بیر جُغد بیل، دونیانی بیر ویرانه توت
ای فضولی! دهر زالی‌نین فریبیندن ساقین
اولما غافل، ارگیبی ترپن، اؤزون مردانه توت
صبا! لطف ائتدین اهل درده درماندان خبر وئردین
تن محزونا جاندان، جانا جاناندان خبر وئردین!
خزان غمده گؤردون اضطرابین بولبول زارین
بهار ایّامی تک گلبرگ خنداندان خبر وئردین
سؤزونو وحی مُنزل گر دئسم من، هیچ کفر اولماز
جهانی توتموش ایکن کفر، ایماندان خبر وئردین!
دئدی‌لر یار عشّاقین گلیر جمع ائتمگه کؤنلون
مگر کیم یاره عشّاق پریشاندان خبر وئردین؟
سلیمان مسندیندن دیو گُمره رغبتین کسدین
دنیزده خاتم حکم سلیماندان خبر وئردین
فضولی! روزگاریم تیره گؤردون شام هجراندان
نسیم صبح تک، خورشید رخشاندان خبر وئردین
منده مجنوندان فزون عاشیق‌لیک استعدادی وار
عاشق صادق منم، مجنونون آنجاق آدی وار!
نولا قان تؤکمکده ماهر اولسا چشمیم مردمی
نطفه‌ی قابل دورور غمزه‌ن کیمی اوستادی وار!
قیل تفاخر کیم سنین‌ده وار منیم تک عاشقین
لیلی‌نین مجنونو، شیرینین اگر فرهادی وار
اهل تمکینم، منی بنزتمه ای گول بولبوله
درده یوخ صبری اونون هر لحظه مین فریادی وار
اؤیله بد حالم کی احوالیم گؤرنده شاد اولور
هر کیمین کیم دور جوروندن دلِ ناشادی وار
گزمه ای کؤنلوم قوشو غافل فضای عشقده
کیم بو صحرانین گذرگاهیندا چوخ صیادی وار
ای فضولی! عشق منعین قیلما ناصحدن قبول
عقل تدبیری دیر اول، سانما کی بیر بُنیادی وار
حذر قیل آه اودوندان، جؤورونو عشّاقه آز ائیله
خس و خاشاکی یاخما، شعله سین دن احتراز ائیله
صنملر سجده سیدیر بیزده طاعت، تانری چون، زاهید
کیمی گؤرسن سن اؤز دینین ده تکلیف نماز ائیله
حقیقت خطّینی یازماق دیلرسن لوح ذاتینده؟
خطین گلرخلرین منظور توت، مشق مجاز ائیله
صنم لر سنگ دللردیر، ائشیتمزلر سؤزو زاهید
یئتر بیهوده من تک اونلارا عرض نیاز ائیله
سنین نازین گؤرنده، عقل قالماز حسبتاٌ لله
آمان وئر عاشق دیداره، بیر دم ترک ناز ائیله
یولوندا انتظار مقدمینله خاک اولان چوخدور
خرام ائت بیر قدم، من خاکساری سرفراز ائیله
فضولی! جانه تاپشیردین خیالین، ایندی رسواسان
سنه کیم دئیرکی هر نامحرمه، افشای راز ائیله
اگر چه آیینه‌تک کئچدیم جهانین جمله وارین‌دن
هنوز آردیمجادیر قید تعلق، زلف تارین‌دن
شهید عشق اولوب فیض بقا کسب ائیله‌مک خوشدور
نه حاصیل بی‌وفا دهرین، حیات مستعارین‌دن
حباب اشک و آه پرشرر، قیلمیش منی فارغ
جهانین قصر سیم اندود و کاخ زرنگارین‌دن
گورونمز صورت امید وصلین، لوح جانیم‌ده
مکدر دیر مگر اول آینه، جسمیم غبارین‌دن
اوزانیر رشته، طول امل، دیدار ذوق‌ایله
خم آچیلدیقجا، اول گلچهره زلف تابدارین‌دن
سنه‌دیر اقتداسی طواف کوی لیلی ائتمکده
خس و خارین قوپار ای ناقه، مجنون رهگذارین‌دن
"فضولی"دن، ملامت احترازین ایسته‌ین گویا
دئییل واقف، دل سوزان و چشم اشکباریم‌دن
قد انار العشقُ للعشّاقٍ منهاج الهدا
سالک راه حقیقت عشقه ائیلر اقتدا
عشق دیر اول نشئه ی کامل کیم آندان دیر مدام
مئیده تنویر حرارت، نئیده تاثیر صدا
وادی وحدت، حقیقتده، مقام عشق دیر
کیم مشخص اولماز اول وادیده سلطاندان گدا!
ائیله مز خلوت سرای سرّ وحدت محرمی
عاشقی معشوقدن، معشوقو عاشقدن جدا
ای کی اهل عشقه سؤیلرسن ملامت، ترکین ائت
سؤیله کیم، ممکون مودور تغییر تقدیر خدا؟
عشق کلکی چکدی خط، حرف وجود عاشقه
کیم اولا ثابت، حق اثباتینده نفی ماعدا!
ای فضولی انتها سیز ذؤوق بولدون عشقدن
بؤیله دیر هر ایش کی حق آدیله قیلسان ابتدا
ناله‌دن دیر نی کیمی آوازه‌ی عشقیم بلند
ناله ترکین قیلمارام نی تک کسیلسم بند- بند
قیل مدد ای بخت، یوخسا کام دل ممکن دئیل
بویله کیم اول دلربا بی درد دیر من دردمند
داغ لر دیر اودلو کوکسوم دن قاراسی قوپمامیش
یا ثبات عشق ایچون اود اوزره بیر نئچه سپند
آچیلیر کونلوم گهی کیم گریه ی تلخیم گوروب
آچار اول گلرخ تبسم بیرله لعل نوشخند
خاک راهیم دن منی قالدیرا بیلمز سایه تک
قیلسا گردون آفتابین هر شعاعین بیر کمند
"جام توت" دئییر ساقی گلچهره، زاهد ترک جام
ای کونول فکر ائیله گور کیم، هانسی دیر توتماغا پند
ای «فضولی»، صورت فقرین قبول دوست دور
هیچ درویشی، سنین تک گورمه دیم سلطان پسند
سجده دیر هر یئرده بیر بت گورسه م آیینیم منیم
خواه کافر، خواه مومن توت، بو دور دینیم منیم
باغبان، شمشاد و نسرینین منه عرض ائتمه کیم
اول قد و رخسار دیر شمشاد و نسرینیم منیم
خاک درگاهین نظردن سورمه ای سیلاب اشک
قیلما ضایع سرمه ی چشم جهان بینیم منیم
اشک موجی گزدیرر هر یان تن خاشاکیمی
ممکن اولماز اشک تحریک ایله تسکینیم منیم
چاره اومدوم لعل شیرینین دن اشک تلخیمه
تلخ گفتارایله آلدین جان شیرینیم منیم
من ده ساکن اولدو درد عشق، مجنوندان کئچیب
اوندان آرتیق دیر مگر عشق ایچره تمکینیم منیم
ای «فضولی»، هر یئتن طعن ائیلر اولدو حالیمه
بو یئتر اهل ملامت ایچره تحسینیم منیم
ای خوش اول مست کی بیلمز غم عالم نه ایمیش
نه چکر عالم ایچون غم، نه بیلیر غم نه ایمیش!
بیر پری سلسله‌ی عشقینه دوشدوم ناگه
شیمدی بیلدیم سبب خلقت آدم نه ایمیش؟
واعظ اوصاف جهنم اوخور، ای اهل ورع!
وار اونون مجلسینه! گؤر کی جهنم نه ایمیش!
اوخو کؤکسومدن ئوتوب، قالمیش ایمیش پیکانی
آه بیلدیم، سبب آه دمادم نه ایمیش!
ای فضولی! مزه‌ی ساغر و صهبا بیلدین
توبه قیل تا بیله‌سن زرق و ریا هم نه ایمیش!
خوش اول زمان که حریم وصاله محرم ایدیم
نه مبتلائی بلا و نه مبتلا غم ایدیم
گذردیم ایتلرین ایچره فضائی کوینده
یئریم بهشت برین ایدی من بیر آدام لیدیم
همیشه سجده گهیم خاک آستانه ن ایدی
بو اعتبار ایله بیر سر بلند عالم ایدیم
گدای کوئین ایدیم بئیله ذلّتیم یوخ ایدی
سریر سلطنت قربده معظم ایدیم
زمان زمان اثر پرتوی جمالیندن
معالج دل پر درد و چشم پرنم ایدیم
زیاده غمزده یم هجر ایله خوش اول گونلر
که من بو غمزده لیکدن زیاده خرم ایدیم
فضولی اولماز ایمیش محنت و فراقه مفید
بو ذوق ذکر که بیردم یاره همدم ایدیم
غمدن ئولدوم دئمه دیم حال دلی زار سنه
ای گلی تازه روا گورمه دیم آزار سنه
ایچ مئی ناب که باغریندان ائدر جمله کباب
آتش عشق ایله عشاق جگرخوار سنه
مئی گلگوندا دگل نرگس مستین عکسی
قدح اولموش گوز آچیپ عاشقی دیدار سنه
عارضین گول گول ائدیبدر مئی گلگون تابی
وه که بیر گولدن آچیلمیش نئچه گلزار سنه
باغه سیرائدبورخ لعل ایله کیم غنچه و گل
گوستره خون دل و دیده خونبار سنه
دئرایدیم قامتینه سرو ولی ئوزگه ایمیش
حرکات و روش و شیوه و رفتار سنه
ائیله یب طرف بنا گوشینه درد دیلیمی
یا او طاقین دییه یا طرّۀ دستار سنه
من گرفتارینم و فتنه دن اولمان آزاد
هیچ کیم اولماسین ای شوخ گرفتار سنه
لعل نابین هوسی باغریمی قان ائیله دیگین
آه کیم قانلی یاشیم قیلمادی اظهار سنه
ای فضولی فلگین وار سنینله نظری
کیم غم و محنتینی وئردی نه کیم وار سنه
یار حال دیلیمی یار بیلیبدر بیلیریم
دیل زاریمده نه کیم وار بیلیبدر بیلیریم
یاری اغیار بیلیبدر که منه یار اولماز
منده دخی اونی که اغیار بیلیبدر بیلیریم
زلفینی اهل وفا صیدینه دام ای لیلی
منی اول دامه گرفتار بیلیبدر بیلیریم
من نه حاجت که قیلیم شرح اونا درد دلیمی
هامی درد دلیمی یار بیلیبدر بیلیریم
یار هم صحبتیم اولمازسا فضولی نه عجب
ئوزونه صحبتیمی عار بیلیبدر بیلیریم
اول پریوش کیم ملاحت ملکینین سلطانیدر
حکم اونون حکمیدر فرمان اونون فرمانیدر
سوردی مجنون نوبتین ایندی منم رسوای عشق
دوغری دئرلر هر زمان بیر عاشقین دورانیدر
لحظه لحظه گونلوم اودوندان شررلردر چخان
قطره قطره گوز توکن سانمیش سرشگیم قانیدر
چاکلر جسمیمده تیغ عشقیدن عیب ائتمه یوز
کیم جنون گلزارینین بونلار گلی خندانیدر
ای فضولی اولدی کیم رحم ائده یار افغانینا؟
آغلا زار آنجاق کیم زار آغلاماق امکانیدر
جانیمین جوهری اول لعل گوهر باره فدا
عمرومون حاصلی اول شیوه رفتاره فدا
دردچکمیش باشیم اول خال سیاه قربانی
تاب گورموش تنیم اول طرّۀ طرّاره فدا
گوزلریمدن ساچیلان قطرۀ اشگیم گوهری
لبلریندن توکولن لولوی شهواره فدا
چاک سینمدن اولان قانلی جگرپاره لری
مست چشمینده اولان قانلی غمزۀ خونخواره فدا
پاره پاره دل مجروحی پریشانیمدن
سرکوینده اولان هر ایته بیر پاره فدا
جان و دل قیدینی چکمکدن ئوزوم قورتادیم
جانی جانانییه ائتدیم دلی دلداره فدا
ای فضولی نولا گر ساخلارایسم جانی عزیز
وقت اولارکیم اولا اول شوخی ستمکاره فدا
ای بیوفا که عادت اولوبدر جفا سنه
باالله جفادرـ اولما دئمک بی وفا سنه
گهه ناز و گهه کرشمه و شیوه در ایشین
جانین سئوونلر اولماسا ای آشینا سنه
مین جان اولایدی کاش منی دل شکسته ده
تا هر بیریله بیر گز اولایدیم فدا سنه
عشقینده مبتلا لیقیمی عیب ائدن سانیر
کیم اولماق اختیار ائله در مبتلا سنه
ای دل که هجره دویمایپ ایستر سن اول مهی
شکر ائد بو حاله یوخسا گلربیر بلا سنه
ای گل غمیندن اشگ رخ زردیم ائتدی آل
بیلیردی اولا صورت حالیم صبا سنه
دوشمه ز چو شاه قرب فضولی گدالره
اول شاهیدن التفات نه نسبت منه، سنه
روزگاریم بولدی دوران فلکدن انقلاب
قان ایچینده ئولدوم ایاق چکدی بزمیمدن شراب
شعله آه یاندیردیم دیلی سر گشتیه
بیر اوداولدوم جیزگه نن جورمده اولمازمی کباب
لعلین ایله باده بحث ائتمیش ذهی گمراهلیق
اولدی واجب ائیلمک اول بی ادبدن اجتناب
وئرمه زاولدی یول وصاله پیچ زلفون آه کیم
رشته تدبیردن دوران کجرو آچدی تاب
اولمادی اول ماهه روشن یاندیقیم هجران گونی
یاندیقین شب تا سحر شمعین نه بیلیسین آفتاب
گوزکه پیکانین قاپوب گوگدن ساچار هریان سرشک
بیر صدفدر قطره بارانی ائیلر درّ ناب
اولدی ابر دودی آهیم پردۀ رخسار ماه
آه کیم آلماز جمالیندن هنوز اول مه نقاب
کسمه دی مندن سر کوینده آزارین قریب
ای فضولی جنت ایچره نئجه یوخ دئرلر عذاب
ای ملک سیما که سندن ئوزگه حیراندر سنه
حق بیلیر انسان دئمه ز هر کیم که انساندر سنه
وئرمییه ن جانین سنه بیلمه ز حیات جاویدان
زنده و جاویداونا دئرلر که قرباندر سنه
عالمی پروانه شمع جمالین قیلدی عشق
جان عالمسن فدا هر لحظه مین جاندرسنه
عاشقه شوقینله جان وئرمک ایکن مشکل دگل
چون مسیحی وقتسن جان وئرمک آساندر سنه
چخسا یاریم گئجه لر اغیار طعنیندن ساقین
سن مهی اوج ملاحت سن بو نقصاندر سنه
پادشاهیم ظلم ائدیپ عاشق سنه ظالم دئمیش
خوبرو لردن یامان گلمه ز بو بهتاندر سنه
ای فضولی خوبرو لردن تغافلدر یامان
گر جفا هم گلسه اونلاردان بیر احساندر سنه
شفای وصل قدرین، هیجرایله بیمار اولاندان سور
زلال شوق ذوقون، تشنه‌ی دیدار اولاندان سور!
لبین سیرّین گلیب گفتاره مندن، ئوزگه‌دن سورما
بو پنهان نکته‌نی، بیر واقف اسرار اولاندان سور
گؤزو یاشلیلارین حالین نه بیلسین مردم غافل؟
کواکب سرینی، شب تا سحر بیدار اولاندان سور!
خبرسیز اولما فتّان گؤزلرین جؤرون چکن‌لردن
خبرسیز مست‌لر بیدادینی، هشیار اولاندان سور
غمیندن شمع تک یاندیم، صبادان سورما احوالیم
بو احوالی، شب هیجران، منیم‌له یار اولاندان سور
خراب جام عشقم، نرگس مستین بیلیر حالیم
خرابات اهلی‌نین حالین، یورو خمّار اولاندان سور
محبّت لذتیندن بی‌خبردیر زاهد غافل
فضولی! عشق ذوقون، ذوق عشقی وار اولاندان سور
خوف ایله او گوندن دورا تابوت قاپوندا
ماشین بِلاچرخ بِلاصوت قاپوندا
عریان ایده‌لر نعشوی پوزقون بدنیله
تابوته سوار ایلیه‌لر آغ کفنیله
گئتدون ائله‌که قبره پر و بال شکسته
قویدون سارالان رنگی قرا تپراقون اوسته
گور تحفه وارون قورخما ملائک قوناقوندور
اوّل گجه اول قبر سنون طوی اطاقوندور
بدتردی بو دنیا بیزه زندان بلادن
بیر پنجره‌دور قبر بو دنیای فنادن
وقتی که آچیلدی گوروکور صحنه‌ی گلزار
دوشدی ائله که پرده گوررسن که نلر وار
قرآنیده تعریف اولونان روضه‌ی جنّت
بیر باغیدی والله ئوزی وئرمیش اونا زینت
گوردی علمادن بیری رؤیاده حبیبی
گلزار جنان جنت الاعلاده حبیبی
عرض ایلدی قربان سنه ای پیر توانا
الله سنی خوشبخت ائلیوب هر ایکی دنیا
سن عمری جوانلوقدا نه عزّتله کئچیرتدون
وقتی که قوجالدون نه بیوک رتبیه یتدون
عالم سنه حسرت چکر ای پیر خجسته
جان وئردون حسین ابن علینون دیزی اوسته
روحیم سنه قربان اولا قربان حسیـن‌سن
قبرون نه گوزل یرده‌دی دربان حسین‌سن
بو تختیده تاجون بو جنان بو زر و زیور
قلبونده واروندور گنه بیر حسرت دیگر
بیر عمده غمیم وار دئدی پایانه یتیشمز
بو جنّت الاعلانیده وئرسم اله دوشمز
آیا ندی ایکاش دئدی رجعت ائدیدوم
جنّاتی قویوب عالم دنیایه گئدیدوم
هر یرده که ماتم قورولور نام حسینه
ساخلالا عزا شیعه‌لر اول سرور دینه
حاضر اولام اول بزمه ائدم گوز یاشی جاری
دنیاده اولام منده حسین تعزیه‌داری
دنیانون اگرچه غمی چوخ محنتی چوخدور
افسوس که جنّتده حسین ماتمی یوخدور
طوبا ندی حورا ندی یا سایه‌ی اشجار
کوثر ندی یا جنّت و من تحت الانهار
جنّات او یردور قورولور مجلس ماتم
حاضردی بو مجلسده یقین حضرت خاتم
یثربده بیری اوغلونا طوی مجلسی قوردی
گلدی او طویا سید سجادی چاغوردی
حضرت دئدی عذر ایستیورم دوت منی معذور
من یاسلیام اولماز طویا گلمک منه مقدور
بیر آه چکوب قالخدی شراره اوره‌گیندن
طوی صاحبی یالواردی یاپیشدی اتگیندن
عرض ایلدی ای زاده‌ی پیغمبر خاتم
سن گلمیه‌سن طوی اولاجاق بیزلره ماتم
حضرت دئدی گلم ولی چوخ اولما مکدّر
دعوت ائله اوّل طویا گلسون علی اکبر
طوی صاحبی مایوس دایاندی قباقندا
اکبر دئدی جنّتده یاتوب طوی اطاقیندا
حضرت دئدی سهو ایلمه البته گللر
حتی عموم عباس گلر هم علی اکبر
دعوت ائله بیر مرثیه‌خوان اول طویا گلسون
تا اینکه همین طویدا حسین آدی دیلسون
هر یرده حسین ماتمی وار وار علی اکبر
حتی گلر اول بزمه بابام ساقی کوثر
ترک ائتدی بهشتی ائله‌که حضرت آدم
قان آغلادی قرخ ایل الی قوینوندا دمادم
قرخ ایل دولانوب آغلادی تا جانه یتیشدی
بیر قورخولی محنتلی بیابانه یتیشدی
باخدی او بیابانه اولوب قلبی شکسته
گوردی ائله بیل غم توکولور قوملارون اوسته
حیرتله دئدی وای بو نه عالمدی خدایا
آیا بو نه محنت بو نجه غمدی خدایا
تپراقی هواسی بو چولون غمدی سراسر
گویا بو بیابانیده ماتمدی سراسر
قصد ائتدی قاچا غم بورودی قلبی سخلدی
توقّوشدی ایاق بارماقی بیر داشه یخلدی
باش پارچالانوب اوز گوزی قانیله بَلندی
قویدی یوزونی تپراقون اوسته سَرَلندی
قانلی یوزی تپراقیده با حالت دلگیر
مندن دئدی ربی گنه باش وئردی نه تقصیر
جبریل امین نازل اولوب قیلدی سلامی
قالخزدی باشین آدمه وئردی بو پیامی
دوز کئچمه بو چولدن که بو چول دشت بلادور
آرامگه پادشه کرب و بلادور
بیر یردی بو یر خون خدایه باتاجاقدور
بو غملی بیاباندا حسینیم یاتاجاقدور
توک گوزلرینین یاشینی چک ناله‌ی جانکاه
تا آغلا حسینه سنه رحم ایلسون الله
ذکر اولدی حسین آدی یوزون قویدی زمینه
عرض ایلدی الله منی عفو ایله حسینه
آخدی نچه قطره گوزونون یاشی توکولدی
رحمت قلمی لوح گنهکاره چکیلدی
گوگلوم گنه‌ده غفلتی القانیله دولدی
عباس مزاری گوزومه جلوه‌گر اولدی
اولدی نظریمده ایکی گلدسته مجسم
گوردوم ورولوب گنبده بیر قرمزی پرچم
گوردوم نجه که قرمزینی بُهتیده قالدیم!
پرچم نیه بس قرمزیدور من خبر آلدیم؟
آخر بو جواندور دئدی سرداری حسینون
فرمانده لشگردی علمداری حسینون
ناحق توکولن تپراقا یتمیش ایکی قاندور
سرکرده‌سی یتمیش ایکی جانون بو جواندور
اول وقتی‌که بو ئولدی حسینون ایشی دوندی
عطشان بالالار آغلادی سعداوغلی سوئوندی
ناحق یره ئولدوردوله بو تشنه جوانی
پرچم اودی که قرمزیدور یرده‌دی قانی
بو قان قالاجاق محشره ای قان آلان الله
آلدی نجه آلدی امان الله امان الله
شمرون گوز آخوب روحی بدندن اوزولنده
آلدی او قانی اوستونه داشلار دوزولنده
هر کیمسه اوزاقدور دئسه که روز قیامت
سهو ایلوری قالدی نچه گون یا نچه ساعت
قرآن دیَن رُعبیلی دیوان عدالت
جان چخدی بدندن نجه که قوپدی قیامت
سعداوغلی دئدی یوخدی ئولوم یوخدی قیامت
امر ائتدی ورون آتلاروزا نعل بو ساعت
گوزلر قزاروب قولّاری چمراق آتا میندی
من نعش حسینی قاتارام تپراقا ایندی
ابله کیشی فکر ائتمدی بیهوده دانشدی
قاندی گوره‌سن یا یوزی تپراقه قاریشدی
فکر ایلمدی نوریله ظلمات باریشماز
کیم حقه طرف دوز گئده تپراقه قاریشماز
قالخز اوت ایچیندن باشوی ای ایوی ویران
باخ گور نجه دربار حسین اولدی چراغان
باخ گور نه چراغانیدی درباری حسینون
مبهوت ائلیوب عالمی گلزاری حسینون
داش قاشدی تماماً در و دیواری حسینون
الان دولانور باشینه زواری حسینون
افسوس ‌بو ایل ‌بیزلره ‌بخت ‌ائتمدی یاری
آغوشه آلاق بیزده او شش‌گوشه مزاری
ای شیعه‌لرون قانه باتان تشنه امامی
زوارلرون واردی سنه عرض سلامی
شش گوشه‌لی قبرونده چراغانوه قربان
گلدسته‌لره طاقوه ایوانوه قربان
حق اوسته او ناحق توکولن قانوه قربان
قان صاحبینه جانوه جانانوه قربان
یتمیش‌ایکی‌ لشگر الی ‌قانلی یوزی قانلی
نهر اوسته او غیرتلی نگهبانوه قربان
اول تازه جوان که طوی اطاقینده یاتوبدور
آغ سقّل حبیبه قوجا دربانوه قربان
نورسته جوان که یوزی قانلی ایاقوندا
سینونده یاتان خرداجا قربانوه قربان

الهی دوقوز امامون آتاسی حرمتینه
سنون یولوندا او سایسیز یاراسی حرمتینه
او وقت حرمتینه یاندی دل دوداق قورودی
چوخور یره یخیلاندا اجل تری بورودی
او وقته رحم ائله یا ربی سینمیز قالخار
اجل تری سارالان رنگه آلنمزدان آخار
او وقته رحم ائله یا ربّی قلبیمیز چوبالار
دولاندیرولا بدن یرده رو به قبله قالار
او وقته رحم ائله سن یا رحیم یا الله
دیک که اشهد ان لا اله الا الله
او وقته رحم ائله یا ربّی حالیمیز قاریشار
جان ایستیور چخا چخماز بدن دوروب چالیشار
او وقته رحم ائله یا ربّی دیل آغزدا یانار
ایاق سوور ایکی گوز باغلانوب نفس دایانار
او وقته رحم ائله ایودن کنار ائدللـه بیزی
قویالا مغسلون اوسته سویالا نعشیمیزی
او وقته رحم ائله الله بدن کفن بورونور
بدنله یوخدی ایشیم روحیچون نلر گورونور
او وقته رحم ائله الله به حق آیه‌ی نور
چکر حسابه بیزی رشوه آلمیان مامور
او وقته رحم ائله الله قویولدی قبره بدن
او وقته رحم ائله الله آچیلدی بند کفن
او وقته رحم ائله یا ربّی باغلانوب گوزومیز
قویولدی تپراقا تپراقه دگمین یوزومیز
سنی قسم وئرورم بی کفن قالان بدنه
نصیب ائله بو قرا کوینگیم کفندی منه
نولا دونوب باخاسان «منعمه» ئولنده حسین‌جان
سویوق تری اجلون آلنیما گلنده حسین‌جان
خلایقدن جفا گوردوم تماماً بی‌وفا گوردوم
وفاسیز آشنالردن عجائب ماجرا گوردوم
اولارکی لاف یک‌رنگی ووروب آخر دو رنگ اولدی
تمام اقربالر عقرب اولدی جان‌گزا گوردوم
کیمه بیل باغلادیم قطع اولدی امیدیم بلیم سیندی
فقط بیر آشنا عقرباده تک خدا گوردوم
فقط بیر تخم مرغی ساده و یکرنگ بیلمیشدیم
اونوندا کوینگین رد ایلدیم رنگین دو تا گوردوم
جهاندا قورخما دشمنن همیشه آشنادن قورخ
نه اینکه اشنانون حیله و مکرین خفا گوردوم
الونن اوپسه آلانما چکر آخر ایاقونن
سو اوپسه پای دیواره ییخیب ویران سرا گوردوم
زلیخا ایستمیردی یوسفی اوز نفسین ایستیردی
حامی اوز نفسینین محبوبیدور دنیانی لا گوردوم
صمیمیت محبت عشق بازی ایتده کاملدی
بو حیوانین وفاسین راه حقه آشنا گوردوم
مجنونون آدی ائیله کی دیل ده‌ن دیله دوشدی
گوردی قالا بیلمیر داخی چول ده‌ن چوله دوشدی
بیر گول وار ایدی دوره چمنزار ایدی زیبا
آقشام چاغی گلدی او گوزه‌ل منزله دوشدی
گون باتدی غم آرتدی چولون آهولاری یاتدی
خول‌لار باشین اگدی او قده‌ر چلچله دوشدی
چرخین قارالان چهره‌سی کوکب‌له بزه‌ن‌دی
رخسار سیاهه ائله بیل آبله دوشدی
اسدی او بیابان ده بیر باد غم‌انگیز
غم‌لر بورویوب آتش عشقی دیله دوشدی
صبح اولدی چمن گولدی شتر زنگی چالیندی
گلدی گولون اطرافینه بیر قافله دوشدی
اگلشدی‌له باهم دئدی‌لر وای بو نه حال دی
نیلیم دئدی دوران دولانیب ایش بئله دوشدی
سوز دوندی دانیشدی بیری پول‌دان بیری مال‌دان
مجنونه آجیق گلدی بو سوزلر گله دوشدی
دوندی دئدی پول صحبتی عمری هدر ائیلر
اولدوزکی گوره‌رسوز پولوز ال ده‌ن اله دوشدی
بیر سوز دانیشون کی ایکی دنیالره دگسین
بیرکیم دئمه‌سین کی بو سوزوز نافله دوشدی
هر لحظه دانیشساز دانیشین لیلی سوزونده‌ن
گولشنده گوروم بولبولوم هانسی گوله دوشدی
هر گون باخارام عکسینه آئینهی دل ده
صد حیف اولا مابین‌یمیزه فاصله دوشدی
عشّاق وطن جبهه‌ده غرق اولدی لا قانه
منعم وطن آواره سی چول ده‌ن چوله دوشدی
 شرار شمع آهيمدن منيم پروانه لر ياندي
اؤزوم يانديم كول اولدوم سهلدور بيگانه لر ياندي
تجلاي جمال جام غملن بئيله سرگرمم
دوتوب اودياندي جانيم بيلمديم اما نه لر ياندي
يوزوم سويين اوزوم سويندن اوتري سوكيمي توكدوم
خجالتدن سويا دوندي مي و ميخانه لر ياندي
دئيون مجنونه بول بي خانمان اولماخليقين قدرين
شعاع حسن ليلادن سراسر خانه لر ياندي
يانارسان اي كونول گل طره جانانه چنگ اورما
نچون مشاطه لر چنگينده گؤردوم شانه لر ياندي
بلا صحراسي اولجاق مسكنيم بير آه چكديم كيم
دوتوب صحرا لراود صحرانشين ديوانه لر ياندي
بو غم كنجونده سنسيز اي منيم شمع شب افروزيم
پياپي آهيميلن مشعل شاهانه لر ياندي
محبت بوته سينده يانمادي بير نقدي صرافين
بو سوز عشقيلن چوخ عاقل و فرزانه لر ياندي
بله‌شیب قانه عجب زۆلفی پریشانین اوْغۇل
اوْلا کۆل باشینه سندن سوْرا دۆنیانین اوْغـۇل
سن‌ایدین زینبیمین مطلب و منظورو علی
قوْیدۇن آغلار گؤزۆله یاخشێ اوْ رنجورو علی
دۇر گئده‌ک خئیمه‌یه ای گؤزلریمین نورو علی
گؤزۆ یوْللاردا قالێب خئیمه‌ده لئیلانین اوْغۇل
سنی لب‌تئشنه شهید ائیله‌دی بۇ قومی عدو
گۆلشه‌ن جئسمیوه وئردی دمی پیکانیله سۇ
منده ایندی ائدیره‌م قانیله تجدیدی وضو
قارێشیر قانیمه بو چؤلده قێزیل قانین اوْغۇل
مرحبا عئشقینه ائی شبه ی رسولی مدنی
ائتمه‌دین محضری جانانیده شرمنده منى
یاخشێ الوان ائله‌دین قانیله بو گۆل بدنی
سرو تک دۆشدی یئره سروی خرامانین اوْغۇل
محفلی قربیده اؤز جیسمیم اوْلۇب غئیر منه
کوفه‌دن شامه وئریر جذبه‌ی حق ‌سئیر منه
بۇ کشاکئشده على! منزل اولور دیر منه
اوج ائدر ناله‌سی افلاکه مسیحانین اوْغۇل
سینه‌می ناوکی درد و غمه آماج ائده‌رم
زینبین طاقت و آرامینی تاراج ائده‌رم
منده بو چؤلده کسیک باشیله مئعراج ائده‌رم
قاب قوسینیم اوْلۇر طاقی کلیسانین اوْغۇل
سن وفا گۆلشه‌نینین بیر گۆلی نورسته‌سی‌سن
شُهدا دسته‌سینین عئشقده سردسته‌سی‌سن
اوْلمایا من کیمی بیر سلسله پابسته‌سی‌سن
نیگراندیر گؤرۆره‌م دیده‌ی گیریانین اوْغۇل
نوش قێلدین رهی جاناندا بلا جامی علی!
چکه‌جه‌کدیر بۇ ایشین شامه سرانجامی علی
بیرجه آچ گؤزلرین ائی قلبیمین آرامی على
گؤر نه احواله سالێبدیر منی هیجرانین اوْغۇل
نوری دیده بۇ کامان قدّیمه بیر ائیله نظه‌ر
تیری آهه یارالێ سینه‌می چوْخ ائتمه سئپه‌ر
تؤکمه‌سه زینبی مظلومه اگه‌ر اشکی بصر
یاندێرار عاله‌می آهی دلی سۇزانین اوْغۇل
ائی اوْلان سروی قدی زینتی مئیدانی بلا
کعبه‌ی وصلیده قێلدێن نه گؤزه‌ل سعی و صفا
ائیله‌دین جانیوی مین شوقیله جانانه فدا
درگه‌ ی حقّیده مقبول اوْلا قۇربانێن اوْغۇل
آغلا صرّافیله بۇ مجلئسی ماته‌مده ریضا
گؤز یاشێن خرج اوْلۇ گؤهر یئرینه روزی جزا
آه اوْ دمده‌ن بۇیۇرۇب اوْغلۇنا شاهی شُهدا
بله‌شیب قانه عجب زۆلفی پریشانین اوْغۇل

فیکریندن گئجه لر یاتا بیلمیرم
بو فیکری باشیمدان آتا بیلمیرم
دئییرم چون سنه چاتا بیلمیرم
آیریلیق، آیریلیق، آمان آیریلیق
هر بیر دردن اولار یامان آیریلیق
 
اوزوندور هیجرینده قارا گئجه لر
بیلمیرم من گئدیم هارا گئجه لر
ووروبدور قلبیمه یارا گئجه لر
آیریلیق، آیریلیق، آمان آیریلیق
هر بیر دردن اولار یامان آیریلیق
یادیما دوشنده آلا گوزلرین
گویده اولدوزلاردان آلام خبرین
نئیله ییم کسیبدیر مندن نظرین
آیریلیق، آیریلیق، آمان آیریلیق
هر بیر دردن اولار یامان آیریلیق
وقتی چشای رنگیت یادم میافته
آیریلیق دردینی چکمه ین بیلمز
یاردان آیری دوشن گوز یاشین سیلمز
دئییرلر اینتظار خسته سی اؤلمز
آیریلیق، آیریلیق، آمان آیریلیق
هر بیر دردن اولار یامان آیریلیق
نئجه کی ائلیمدن آیری دوشندن
سورار بیربیرینی گوروب بیلندن
حسرتله سیزلار یار داییم بو غمدن
آیریلیق، آیریلیق، آمان آیریلیق
هر بیر دردن اولار یامان آیریلیق
اولوبدور بیگانه یاریم_ یولداشیم
غریبه ساییلیر سئوگیم – سیرداشیم
بوجاوان چاقیمدا آغاردیب باشیم
آیریلیق، آیریلیق، آمان آیریلیق
هر بیر دردن اولار یامان آیریلیق
منی آغلاداندان گولوش ایسته رم
آیری دوشنیمله گوروش ایسته رم
حصاری ییخماقا یوروش ایسته رم
آیریلیق، آیریلیق، آمان آیریلیق
هر بیر دردن اولار یامان آیریلیق
سئوگیلیک اولوبدور شانی فرهادین
سئوگی سی هاردادیر، هانی فرهادین
دییه ره ک چیخاجاق جانی فرهادین
آیریلیق، آیریلیق، آمان آیریلیق
هر بیر دردن اولار یامان آیریلیق
گؤزلیم! سالما گؤزوندن منی، بیگانه کیمین
اذن وئر، شوط ائدیم اطرافینی پروانه کیمین
بخت آئینه سی تک، سیل اوره گیندن کدری
تا صداقت باخیشیندان جوشا، میخانه کیمین
اوخو عشقین کیتابین، سئوگی دن افسانه یاراد
کؤنلومو شوقیله سرشار ائله، پیمانه کیمین
روحوم آشوفته دی، زولفون کیمی آی سیزدی گئجه م
بو پریشانلیغا بیر نظم یاراد شانه کیمین
گل گؤزللر آرا، بی رحمیلیگ آییننی پوز
سالما اؤز عاشیقینی چوللره، دیوانه کیمین
بولبولم، قهر زمان، باغدان اوزه ندن الیمی
قارا خالیندی چکن دامه منی دانه کیمین
گل ملامت داشی آلتیندا، بو بیچاره کؤنول
تالانیب قیش گونو، تاراجه گئدن لانه کیمین
گون کئچیب، آی دولانیب، ایللر اؤتوبدور هله ده
سینه ده ساخلامیشام گنجیمی ویرانه کیمین
گلمه دین، اوندا کی جان دردینه درمان واریدی
ایندی درمان دا منه درد دی جانانه کیمین
عاصمین طبعی، صداقت بولاغیندان سو ایچیر
گر چی دؤزگونلوگ، اولوب دهرده افسانه کیمین
آغلامازدیم زامان آغلاتدی منی
دوز یولوندان آزان آغلاتدی منی
گوردوم حسرتدی همالر سوموگه
ایشله ییر شاخدا سوموکدن ایلیگه
دوزوموزده اییلیر ایری لیگه
قالدی قانماز قانان آغلاتدی منی
آغلامازدیم زامان آغلاتدی منی
تک صبیر گلدی دئدیم ایش دوزه لر
قار گئدر، بوز ارییر یازدا گلر
نه بیلیم یازدا بوران باغری ده لر
یوخاچیخمیش گومان آغلاتدی منی
آغلامازدیم زامان آغلاتدی منی
دئدیلر بیر گون اولار ساز حالیمیز
قیتدیق اولسا واریمیز یاغ بالیمیز
ایندی کی اون تک اولوب ساققالیمیز
بو یالان سوز یامان آغلاتدی منی
آغلامازدیم زامان آغلاتدی منی
ظن ائدیردیم آغیر اولسا یارالار
یارالار آغریسین آنجاق یار آلار
نه بیلیدیم اوره گی یار یارالار
بیلمه مز لیکدی، قان آغلاتدی منی
آغلامازدیم زامان آغلاتدی منی
اره لر توشدو که جنگل جانینا
تولکی لر تور توخودو اصلانینا
طرلانی اووچی باتیر جاق قانینا
اوخدان آرتیق کامان آغلاتدی منی
آغلامازدیم زامان آغلاتدی منی
اری مز قالدی بیینده بوزوموز
گویده سایریشمادی بخت اولدوزوموز
نه قویون قالدی نه املیک قوزوموز
قوردا بنذر چوبان آغلاتدی منی
آغلامازدیم زامان آغلاتدی منی
من دئدیم باغلاسا یادلار قولومو
دایاقیم وار قورییا ساغ سولومو
قوپدی بیر چن که ایتیردیم یولومو
داغا باخدیم دومان آغلاتدی منی
آغلامازدیم زامان آغلاتدی منی
وای بیزه اولدی پوزولماز یازیمیز
مضراب اود توتدی قیریلدی سازیمیز
قالدی قیشلانمادا عاصم یازیمیز
یازی گول سوز یازان آغلاتدی منی
آغلامازدیم زامان آغلاتدی منی
گوزون دولوب سوزایلن بیلمیره م گوزون ده نه وار؟
اوزون گورن ده دیلیم لال اولور اوزون ده نه وار؟
باخان دا شـوق ایله شمشاد مثـلی قامت اینه
تاپانمیرام اوزومــو نازنین اوزون ده نه وار؟
آجی سوزون منه بال دان شیرین دی بیر سوزه گل
اوزون بویور بو معما نه دیر؟ سوزون ده نه وار؟
نه کوزدو کونلومو یاخدیقجا داغ لی لاله بیته ر؟
بو شـوره زاری گلستان ائده ن کوزون ده نه وار؟
عومور یازین دا کی کونلوم سن ایله یازلاندی
او یازلا یازلانیرام دادمیشام گوزون ده نه وار؟
او گون کی آیریلیقا چاره، دوز، دئدین هله لیک
اطاعتین ده وار عاصم گوره دوزونده نه وار؟
دئمه اوزون ده، سوزون ده، گوزون ده اولدوغونو
گوزون دولوب سوز ایلن کاش بیله ام گوزون ده نه وار؟
سن سیز اوره گیم ناره گرفتار اولو گئتمه
کئچمیش قارا گونلر منه تکرار اولو گئتمه
مین دردیمه درمان گتیریب نرگس مستون
گئتسون دل سودا زده بیمار اولو گئتمه
اون دورت گئجه لیک آی کیمی ساچ کونلومه یوخسا
زولفون کیمی آیدین سحریم تار اولو گئتمه
کونلوم قوشو چیخمازدی چمن سئیرینه سن سیز
سنلن گوزلیم مایل گولزار اولو گئتمه
حاشا گوله بیر گول اوزومه دهر ده سنسیز
گولشنده ده گوللر گوزومه خار اولو گئتمه
جان نقدینه بیر نازینی ساتسون آلارم من
کیم من کیمی اول نازه خریدار اولو گئتمه
عشاق آرا باشیم اوجالار داغ کیمی قالسون
اغیار آرا عاصیم قوجالیب خوار اولو گئتمه
گل بوشان شان اوره گین قصه سین انشاءائله گئت
بیربه بیر ووردوغون اوخلاره تماشا ائله گئت
آیریلیق دان نظر ائت گوزده ن آخان قان یاشیما
قطره لرده ن توره نن چشمه نی دریا ائله گئت
گیزلی اسراریمی ائل ده ن ائله دیل ده ن دیله سال
سن ده مجنونونو ائللر آرا رسوا ائله گئت
داغلی یام بارلی باغین پنجره سین آچ اوزومه
قاراقیش دان قارالان باغریمی احیا ائله گئت
بیر باخیش سئوگی یه ایللر بویو حسرت ده وارام
گل گولوم گل اونو بو جان ایله سودا ائله گئت
قتلیمین حوکمونو سن سیزلیگیم امضا ائلئیب
گل بو محکومون اوزون حوکمونو اجرا ائله گئت
ظلماتین داش قلعه سین ده ن باشا داش یاغمادادیر
تکجه بیر جلوه قارانلیق دا تماشا ائله گئت
باخ بو وحشت ده بوغولموش آجی قیشقیرتی لارا
لال سکوت دان دوغولان های کویو معنا ائله گئت
گئجه نین باغلا قارا معجرین آیدین سحره
گوندوزون خیمه سینی اولکه ده برپا ائله گئت
عاصمین دردی آغیر اولسادا یونگول دو یوکو
گل بو قارقانمیش ایلان کوسمه مدارا ائله گئت
من ایستیره‌م اوزومو آغلایام نه ائتمه‌لی‌ام؟
اولن دیلک‌لره یاس ساخلایام نه ائتمه‌لی‌ام؟
من ایستیره‌م کوزه ریب اودکیمین کول اولسامدا
قارانلیقین اوره‌گین داغلایام نه ائتمه‌لی‌ام
چوخ ایستیره‌م قوناقیم اولسا شعریمین پری‌سی
قیزیل غزل قولونا باغلایام نه ائتمه‌لی‌ام
من ایستیره‌م سویو چاتدیرماغا یارین باغینا
جوشوب شلاله کیمین چاغلایام نه ائتمه‌لی‌ام
منیم ده اوخشاماغا محتشم دیاریم وار
صفالی باغچالی‌یام باغلی‌یام نه ائتمه‌لی‌ام
اوزوم‌ده یاسلی گوزوم‌ده سوزوم‌ده شعریم‌ده
آچیق دئیم ساوالان داغلی‌یام نه ائتمه‌لی‌ام
و ایستیره‌م نه عطا اولسا عاصمه ائل ده‌ن
سیزه‌ده بیر نئچه پای ساخلایام نه ائتمه‌لی‌ام؟
دوزموشوم اول قدر هجرانه دوزومدن کوسموشم
اوزموشم امید وصلتدن اوزومدن کوسموشم
اویموشام ایللر بو ظاهربین گوزون فتواسینه
اَیری لر دوز گورموشم، از بس گوزومدن کوسموشم
گورموشم چون مصلحت چنگنده طبعیم رام اولور
ائلدن الهام آلدیغیم شیرین سوزومدن کوسموشم
تکجه عاصم سونمه ییر سینه مده عشقین آتشی
سانما بئش گونلوگ سمندر تک کوزومدن کوسموشم
چوخدا شمعین بزمینه ایللردی من بیگانه یم
هاردا بیر جانسیز ایشیق وار اوردا من پروانه یم
اول قدر باشدان ملامت داشینه توش اولموشام
سانکی مجنون دان نشان قالمیش سؤنن افسانه یم
ساقیا منع شراب ائتمه دولاندیر باده نی
کاسه ی صبریم جالانمیش،طالب پیمانه یم
شاهبازم چوخدا سینمیش بال پروازیم منیم
سانما بلبل تک بو گون پابند آب و دانه یم
ساتمیشام زاهد دئین جنّاتی جانان آلمیشام
نئیله مک عقلیم چاشیب زنجیرسیز دیوانه یم
آغ دئین لر قاره یه باج آلدیلار افلاکیدن
منده دوزگونلوک تاج ایلن حاکم ویران یم
هر سؤزوملن منله مین بیگانه اولموش آشنا
آشنایه بیلمیرم "عاصم" نه دن بیگانه یم
منده سیغار ایکی جاهان، من بو جاهانه سیغمازام،
گؤوهری لامکان منم، کؤونو مکانه سیغمازام.
عرشله فرش و کافو نون منده بولوندو جومله چون،
کس سؤزونو و ابسم اول، شرح و بیانه سیغمازام.
کؤونو مکاندیر آیتیم، ذاتی دورور بیدایتیم،
سن بو نیشانلا بیل منی، بیل کی، نیشانه سیغمازام.
کیمسه گومانه ظن ایله اولمادی حق ایله بیلیش،
حققی بیلن بیلیر کی، من ظنّو گومانه سیغمازام.
صورته باخ و معنینی صورت ایچینده تانی کیم،
جیسم ایله جان منم ولی، جیسم ایله جانه سیغمازام.
هم صدفم، هم اینجییم، حشرو صیرات ادینجییم،
بونجا قوماش و رخت ایله من بو دوکانه سیغمازام.
گنجی نیهان منم من اوش، عئینی عیان منم، من اوش،
گؤوهری کان منم من اوش، بحروو کانه سیغمازام.
گرچی موحیطی اعظمم، آدیم آدامدیر، آدمم،
دار ایله کونفکان منم، من بو مکانه سیغمازام.
جان ایله هم جاهان منم، دهریله هم زامان منم،
گؤر بو لطیفئیی کی من، دهرو زمانه سیغمازام.
نجوم ایله فلک منم، وهی ایله هم ملک منم،
چک دیلینی و ابسم اول من بو لیسانه سیغمازام.
زرره منم، گونش منم، چار ایله پنجو شئش منم،
صورتی گؤر بیان ایله، چونکی بیانه سیغمازام.
ذات ایلیم صیفات ایله، قدر ایلیم برات ایله،
گولشکرم نبات ایله، بسطه دهانه سیغمازام.
نار منم، شجر منم، عرشه چیخان هجر منم،
گؤر بو اودون زبانه سین، من بو زبانه سیغمازام.
شمس منم، قمر منم، شهد منم، شکر منم،
روحی روان باغیشلارام، روحی روانه سیغمازام.
گرچی بو گون نسیمیم، هاشیمیم، قورئیشیم،
بوندان اولودور آیتیم، آیت و شأنه سیغمازام
من ملک جهان، جهان منم، من،
من حقّه مکان، مکان منم، من.
من کَون و مکان و کُن فکان ـ‌ام،
بیلگیل کی نشان، نشان منم، من.
من صورت معنیده حقم، من،
من حقّ عیان، عیان منم، من.
ای یوزون نور ذات یزدانی!
وی رُخوندور صفات رحمانی
باهار اولدی گل ای دلبر تماشا قیل بو گلزاره
بوراخدی غنچه لر پرده، بشارت بولبول زاره
شقایق پرده دن چیخدی بویاندی باغ ایله بستان
ایرشدی گلشنی حسنون بویاندی رنگ ازهاره
منی منع ائتمه ای زاهد، گوونمه ذکره ای صوفی
کی سن مغرورسان ذکره منم مشتاق دیداره
کی هر بلهم اضل بیلمز ندور کی عشقین احوالی
ایرشمز قاصرین عقلی بو مغلق سر اسراره
عبیر و مشک و عنبر تک ریاحین دن چمن دولدو
سحرده طعن ائده ر ساچون نسین مشک تاتاره
کی چیخدی غنچه دن سنبل گریبان چاک ائده ر من تک
دلیندی غصه دن باغریم، سن ائتمه اوره گیم پاره
چمنلر مختلف اولدی هزار الوان چیچک لردن
آچیلدی نرگس و لاله و نسرین، شکوفه گلدی اشجاره
آچیلدی نرگس و لاله توتوبدور یاسمن چادر
سؤیودلر ارغوان تیتره ر، قمیشلر یئتدی انهاره
بنفشه گول تماشاسی غنیمت بیل کی بئش گوندور
ساتار معشوقه گول حسنون خریدار اول بو بازاره
ییغیلدی جانینا جانی، دمی عیسی نسیمی نین
وصال دردینه درمان ایرشدی جان بیماره
فراقی چکمه ین عاشیق، وصالین قدرینی بیلمز
جمیله اولمایان واصیل، جمالین قدرینی بیلمز
شب اسراده قوسینین ایکی نصف ائیله دی آیی
بو معجزدن اولان غافیل، هلالین قدرینی بیلمز
دوداغین سلسبیلیندن خبردار اولمایان جانسیز
اونون ماهییتی اود دور، زلالین قدرینی بیلمز
مدور نقطه ی خالون، ببک دن عینینه قوندی
ببک سیز قالسین اول گوزکی بو خالین قدرینی بیلمز
نهالون اعتدالیندان، اوتانار سدره و طوبی
بو قدی بنزه دن سروه، نهالین قدرینی بیلمز
سنی سندن دیلر کونلوم، نه دونیانین زر وگنجین
کی اول مالی سئون جانسیز، بو مالین قدرینی بیلمز
اوزوندور پرده آللاهین یمینی، کعبه سی، بیتی
یمینی بیلممیش هر کیم شمالین قدرینی بیلمز
گونش ماه تمامیندن زواله اوغراشور هر گون
نه دن شول آفتابی بی زوالین قدرینی بیلمز
لب لعلون وصالیندان جدا اولماق منه دوشمز
بو ذوقی بیلمه ین صوفی، بو حالین قدرینی بیلمز
"نسیمی" صوفی دگیشمز غموندن گئیدیگی شالی
کی اول صوفی صفاسیزدور بو شالین قدرینی بیلمز
فرقتوندن یاندی باغریم اوره گیم قان اولدی گل
گل کی رخسارون بو مرده جسمه جان اولدی گل
دونیانین ناز و نعیمی، باغ و بستانی منه
سنسیز ای سولطان خوبان بند و زندان اولدی گل
ایستدی لعلین فراقی جانیمی یاخماق ولی
شوقه یانمیش جانه لعلین آب حیوان اولدی گل
اول کونول کی دایمن ایشی سنونله وصل ایدی
یاندی شوقوندان اسیر درد هجران اولدی گل
جانیمین جانی وصالیندور وصالوندان اونی
تا کی اییردی فلک بیچاره بیجان اولدی گل
عاشقین باغ و گولستانی اوزون گلزاریدیر
هانسی گولزارین گولی گول سوز گولیستان اولدی گل
جنتین صحنینده طوبی واله و حیران و مست
قامتون حسنونده ای سرو خرامان اولدی گل
تا منی تقدیر یزدان ایله دی سندن جدا
کونلومون حالی پریشان دیده گریان اولدی گل
معجزاتوندان یاناغون، محکماتوندان ساچون
خار و خاشاکی جهانین ورد و ریحان اولدی گل
بحر بی پایانه شوقون جانیمی غرق ایله دی
گؤر نه بیداد ایله دی هجرون نه طوفان اولدی گل
بو نسیمی سندن آیری بیلدیگیم یوخدور وجود
درد و درمان، وصل و هجران، جمله یکسان اولدی گل
ساقیا دولدور قدح چون یئتدی فصل نو باهار
مرغزار اولدی چمن سویله ر چمنده مرغ زار
گول چمنده پادشاه اولدی بزتدی مجلسی
لاله گلدی قوللوغا توتدی شراب خوشگوار
صبحدم بستانه ساری گل گشت اوچون عزم ائیله دیم
باغچادا گوردوم کی چیخمیش بیر حبیب گلعذار
دیشی اینجو، گوزی جادو، خالی هندو، بئلی مو
ساچی سنبل، خالی فلفل، اوزی چون گل، آغزی دار
خوب منظر، گوزی کافر، کیپریگی خنجر، قاشی یای
قد صنوبر، بویی عرعر، لاله ی تر، شول نگار
یوزی نون و گوزی عین و اوزی ری قامت الف
ساچی جیم و خالی میم و یوزی نقطه خط غبار
دلبریم بیر قیل بهاسی قیمتی دورد اقلیمه
بیری مصره، بیری چین و بیری هند و بیری لار
معرفتدن کوثر اولدی هم «نسیمی» چاکری
نسبتی یوخدور اونونلا عین دین و اختیار
گوروم ظولمون ائوی کوکدن تالانسین
 توکولسون لش لش اوستوندن قالانسین
  کوکوندن از قالیر داغ ییر غالانسین
 نه جینگیلتی سالیبسان شانلی بابک
 "سهند"یم تک باشی طوفانلی بابک
 سنی ازاده لر دیلدن سئوه ردی
 بوتون بابک دئییب دوشمان دویردی
 قولوندان اللی میلیون قول گویردی
  گوزون اچ اوز-گوزو ال قانلی بابک
 "سهند" یم تک باشی طوفانی بابک
 "دده قور قود" دئیه ر سازلار تئلینده
 "کور اوغلو"سسله نر چنلی بئلینده
  گلر بیر گون دیله تورکلر دیلینده
 دئیه ر هر یئرده هر ایرانلی بابک
  "سهند "یم تک باشی طوفانلی بابک
 سنین عشقینده بایراق لار اسیللر
 یتیبلر اوز کوکونده بو نسیل لر
 الاندا "معتصم "لر قول کسیللر
  سهندیم تک باشی طوفانلی بابک
 نه جینگیلتی سالیبسان شانلی بابک
دوت اليمدن بوهمان الدي فراقينده  سنون
 ياديمه سالماق همان  باشه چالارديم گئجه لر
حسن رخساري روياده چکرديم قلمه
قلبيمي قاب ائليوب قابه سالارديم گئجه لر
بونا خاطر کي آدين  دوشميه  اغيار الينه
 دوز  کيمي آديوي  يازديقجا يالارديم گئجه لر
بئله سيزلاردي اوره ک  يادينا  سالديقجا  سني
 قوش  کيمي يئرده دوشرديم چاپالارديم گئجه لر
بلکه سن ساغ ياشييب ساغ دولانيب ساغ گزه سن
گوزه ليم  هر قادان  اولسايدي  آلارديم گئجه لر
سن   رقيبيمله  گونوز  سيره  چيخاردين  چمنه
 منده عشقينده سولارديم  سارالارديم گئجه لر
گوزلرين ياديمه دوشدوکجه  اسه ردي   بدنيم
 سينه مي  ديرناق   آتارديم پارالارديم گئجه لر
تابلو اوستونده چکرديم  سني  مين  زحمتيلن
بير باخيب اوستونه تئز رنگي جالارديم گئجه لر
ايندي ده گئتمه ليسن  گئت  دئموروم   من ده  گليم
قاللام اول  حالدا  کي  اولده  قالارديم گئجه لر
مکتب عشقيده مجنونئله من  باهم ايديم
غم ييغارديم سينمه  غصه  قالارديم گئجه لر
مجنون ئوز عشقينی ليلايه   گوره  بيلديردي
من  گونوز  يازديقيم عشقي قارالارديم گئجه لر
فریاده گلین نازلی نیگاریم گیدیر الدن
همدم اولوب اغیاریله یاریم گئدیر الدن
رفتاری گوزه ل نطقی گوزه ل باخماسی گوئچک
آهو کیمی باخدیقجا قراریم گیدیر الدنحسرتله قالارگوزلریم اخر دالیسیجا
هئجران یلی اسدیکجه باهاریم گئدیر الدن
ناز ائله سه نازین چکرم ائول دیسه اوللم
یوخ چاره یولوم شعرو شعاریم گئدیر الدن
 آواره قالان من غم عشقینده یانان من
 اخر نه دیئم دارو نداریم گئدیر الدن
زولفون توکوب اطرافه گئیب رخت عروسی
اماده اولوب گئتمگه یاریم گئدیر الدن
ساچلار قارالير حسن جمالين ايا بنزير
يانقاقلارينين قيرميزي سي المايا بنزير
عشقينده اوقدر آغلاميشام صبح اچيلينجاق
گوزياشلاريم اخديقحا اوزومدن چايا بنزير
گوزيولدا قولاق سسده قاليبدير گنه سن سيز
رنگيم سولوب آخرسارالان ارپايا بنزير
روحوم قوشو صحراي غمينده گئجه گونوز
تك ايريليب آواره گزن دورنايا بنزير
سين سيتمه مني تاب وتوانيم قوتاريبدي
زينگيلتي سسيم داي بوغولان هاي هايا بنزير
بايرامدا يتيشدي گنه ده عينيم آچيلمير
نه قيش قيشا.نه يازيازا.نه ياي يايابنزير
قاراباغ ائله بیل آنامدیر منیم
آنامین روحونو اوردا گورموشم
انامين ديلينه باغليدير جانيم
انا ديليم اولسه منده اولموشم
باخمايئن ائليمدن اراليام من
ديليم هاراليدي اوراليام من
سانمايئن ائللريم پرم پرمدي
تبريزيم اصليدي باكي كرمدي
اولكه لرشعريدي شاعر قلمدي
بابکین نبی نین مدالیام من
ديليم هاراليدي اوراليام من
بدنيم بولونوب اوره گيم آغرير
قوللاريم كسيليب بيله گيم اغرير
دوست ويريب خنجري كوره گيم آغرير
قیر قیزام.گورجویم .خوجالیام من
ديليم هاراليدي اوراليام من
بيرقيسيم اوره گم تيكه لنميشم
بير ائووج قان اولولوب سپه لن ميشم
جؤوشلانيب دنيز تك لپه لنميشم
اينديسه هاردايام اوراليام من
الان كي بوردايام بوراليام من
آغ آتیم ، قول قاناتیم
آت قدمین یورتمه یئری
آش تپه لردن
سیلدیریم تک سره لردن
سئله سینمیش دره لردن
بو نه طوفاندی گؤزل که لیگیمی
ایستیر آییرسین فره لردن
غیرتیم جوشه گلیر غملی خبردن
آغ آتیم – قورخما خطردن
آغ آتیم قول ، قاناتیم
شیهه چک ، قوی سسیوه
بلکه یاتانلاردا اؤیانسین
یاتماغین واختی دگیل دورسون اوتانسین
یاتانین عؤمرو تالانسین
تازا نعلین وار آتیم
چال بو داغین سینه سینه ، قوی پارالانسین
چال داغین سینه سی باتسین ، یارالانسین
داشی داشدان ، آرالانسین
آغ آتیم قول قاناتیم
داش قایادان آشما چتیندی
قاباق اؤز یوققوشادی ، قاشما چتیندی
داغا دیرماشما چتیندی
داشا ، سووخاشما چتیندی
باخما یوللاری چتیندی
اورانین هئیبتی یوخدور
آغ آتیم همت ائله
غیرتی یوخدور
هله اؤز یوققوشالار چوخدو قاباقدا
آشماق اولماز بو آیاقدا
آغ آتیم قول قاناتیم
بسدی ایاق ساخلاما ، گون باتدی قارالدی
گون گئچیب داغ دالینا رنگی سارالدی
داغین اوستون دومان آلدی
آغ آتیم ، بس بو نه حالدی؟
بورا یارقاندی آتیم دورما آماند.
آغ آتیم ، قول قاناتیم
آت قدم آیدینلیغا ساری
هؤرکوشن اوولاریلان
چیخ سره یاللاری یوخاری
قار قالان داغلارا سال بیر نفسین
قوی اریسین بوز کیمی چئگینینده کی قاری
سولاری آرخلارا سال بلکه سووارسین
قوری قالمیش اوبالاری
قوی بؤیوک گؤلده اؤزوشسونله
یاشیل باش سونالاری
آغ آتیم
جهد ائله باریسنی تاری
آغ آتیم ، قول قاناتیم
طبعیمین دریاسی جوشقوندو
یئل اسدیر لپه لنسین
قوی چالیم صخره لره دالغامی
دالغام سپه لنسین
قوی یاغیش تک قورویان
داغلارین اؤستونده اله نسین
هرزه اوتلاری آپارسین
لالا بیتسین
هامی گؤللر تزه لنسین
گؤلو بلبل یییه لنسین
آغ آتیم ، قول قاناتیم
آت قدمین قلعه ی بابکدن آشاق
قارا گونلن ساواشاق
آت گؤلوندن سس آتیب
بابکین حالین سوروشاق
یئنه طوفاندا جوشاق
دریالار تک قوووشاق
آغ آتیم ، قول قاناتیم
شیهه چک قوی سه سیوه
هاجرین ترکینه چکسین نبی گلسین
قوی کور اوغلو آتینی داغلارا سالسین
ائشیدیب شیهه نی گلسین
الده کسگین قیلیجیلا
بویاسین قانه کئچل حمزه نی گلسین
قوی کرم سازینی سالسین دؤشونه
چؤللره دؤشسون
های سه سی ائللره دؤشسون
دئگیلن غملی کرم ایستر اگر ، اصلینی گلسین
دشمنین بلکه کسه ک نسلینی ، گلسین
قوی بو داغلاردا بؤیوک هلهله دوشسون
داغلارا ولوله دؤشسون
آغ آتیم ، قول قاناتیم
منه بیر قالغی بابامدان ، بو ورن دیلدی
بونو چئگنیمه ساللام
قاراداغ باشینی آللام
اورا بیر ولوله ساللام
آغ آتیم دورما ، یوبانسان ، دالی قاللام
آغ آتیم ، قول قاناتیم
بیز اگر قلعه ی سیمرغ دان آشساق
بیزه آزدی
باخما یوللار ناتارازدی
باخما بو قارلی دماوند
بو قفقاز بو هرازدی
باخما داغدا هاوا دوتقوندو ، آیازدی
باخما بو قیشدی بو یازدی
آغ آتیم آت قدمین دریا ، دایازدی
دریانی گئچسن اگر شهرِ نیازدی
اوردا هر قان کی تؤکولدو یئره
آزادلیقی یازدی
بشر آزادلیغا بازدی
آغ آتیم ، قول قاناتیم
اوردا دولبرچین اوتو دؤرت پَر آچیبدی
اوردا دیلله نمگه دیل تازه شیرین دیللر آچیبدی
اوردا باغلاردا بوتون گ,ل لر آچیبدی
آغ آتیم
آت قدم آیدینلیغا ساری
تبریزیم آنادیر بیز اونا بالا
قویماریخ آنامیز بالاسیز قالا
آند اولسون بابکین دوشن قولونا
گله جک بیزیم دیر وئرین قول قولا
قاییدین دورنالار قاییدین بوردان
داغلارین باشینی پیتیراق الیب
قاییدین دورنالار قاییدین بوردان
شنلیک لر یوردونا غم کولگه سالیب
قاییدین دورنالار قاییدین بوردان
بورداکی دورنالار سوسوب دانیشمیر
دورنا وار دورنایا یانیب الیشمیر
دورنا وار ساتغین دی بیزه قاریشمیر
قاییدین دورنالار قاییدین بوردان
بولاغلار قورویوب حسرتدی سوو
چالیلار کول با کول باغلاییب جووا
نه بیزه حایات وار نه سیزه یووا
قاییدین دورنالار قاییدین بوردان
چالاغان چالیبدی شن بولبوللری
کیم سنه اوخومور بیزیم دیللری
شاختالار سولدورور اچان گوللری
قاییدین دورنالار قاییدین بوردان
داغلاردا دورنالار شاختادان دونور
دورنالار یوردونا قجیرلر قونور
بورداکی قاریلتی بئینیمی یونور
قاییدین دورنالار قاییدین بوردان
دومانلار چولغاییب اوجا یایلاغی
سپیلیب داغلارا نیفرت پایلاغی
یایلاغلار اولوب دور قوزغون اویلاغی
قاییدین دورنالار قاییدین بوردان
قورخورام دوماندا ازاسیز یولو
گورمییه گوزلریز ساغ ایله سولو
قارشیزا چیخا بیر میندارچا کولو
قاییدین دورنالار قاییدین بوردان
کیم دوشور قاباغا چالاغان چالیر
بوغجالیر, بودارلیر, نفسین الیر
دورنالار صف باغلیر سورگونده قالیر
قاییدین دورنالار قاییدین بوردان
جانیم نه قدر وار منه جانان سن اولارسان
جاندان دا عزیز اولسا بیر اینسان سن اولارسان
سن ایندیه دک قلبیم اوچون قلب دین ای یار
بون دان سورادا جانیم اوچون جان سن اولارسان
هر یاره م ایر اولسا اونون مرهمی سن سن
هر دردیم اولارسا اونا درمان سن اولارسان
کونلون نئجه ایسترسه ائیله ور منه فرمان
عومروم نه قدر وار منه سولطان سن اولارسان
ائیلرسم اگر شرحینی ایمانیله کوفرون
باش حرفیله سر لوحه دیوان سن اولارسان
بوندان بئله آلادتما منی کوفرله دین له
خاقانیه هم کوفر و هم ایمان سن اولارسان
خاقانی نه دیر گلسن اگر ای گوزو شهلا
البته کی خاقانیه خاقان سن اولارسان
من کی عزیز توتاردیم ، بس بوندا نه قضا وار؟
ظنیم چاتان مکاندان سوردوم ، سوراغین ائتدیم
الدن دوشوب یورولدوم ،یوللا چوخ جفا وار
هی اختاریب سوروشدوم ، بیر تاپمادیم نشانه
یارب اونون باشیندا نه گیزلی ماجرا وار؟
ائتدیم گومان کی بلکه قاچمیشدیر عشق الیندن
عشقه دوشوب او ، یوخسا ظننیمده بیر خطا وار؟
سویموش مگر چئکیلدی ، تورپاغا هوپدو گئتدی
یا قوش اولوب او اوچدو ، باشیندا نه هوا وار؟
اوچ گون سوارغین ائتدیم ، جار چئکدیم هر طرفده
اوندان بو هنده ورده نه صوت ، نه صدا وار
کیمدیر خبر وئرن بیر یورغون غریب اورکدن؟
آیا بو دره آخیر بیر چاره ، بیر داوا وار؟
دیل آچدی بیر اوشاغ کی ، خاقانی اولما غمگین
بیر افتین تئلینده بیرقلبی موبتلا وار
بیلدیم‌ کی‌ بو نازوندان‌ بیر لحظه‌ دایانمازسان‌
کونلومده‌ اولان‌ درده‌ هرگیز سن‌ اینانمازسان‌
معناسی‌ نه دیر دوشسم‌ تورپاغیوه ذیلت‌ له‌؟‌
 اؤپـسم‌ ده ‌ایاغوندان‌ بیر حالیمه‌ یانمازسان‌
سـوز وئرمیشدون ‌کامه ‌آمما بو نه‌ تئز لیکله‌
بیـر عومورگئچیب ‌گئتدی، ‌اوزوعده‌ وی ‌دانمازسان
ٍمن ‌اؤلمه‌لی ‌اولسامدا، باری‌ سـن ‌اؤزون‌ اولـدور‌
 لاکین‌ بیلیرم‌ لطفون قانیمه بـولانمازسان
خاقانی‌نین ‌هرده‌ن ‌بیر دویدون‌  قاپی‌سین ‌گـوردون‌‌
 قان‌منزلی‌نی‌ باسـمیش‌،قـاچدین‌داها  آنمازسان         
خاقانـی‌اؤز عشقوندا ثابیت‌ قدم‌ اول‌ جان‌ قوی‌
باش‌ گئتمه‌ سه‌ بو یولدا  وصلینی‌ قازانمازسان
ای خاقانی، بو دنیادا هر زمان
آنان وئرمیش زحمتیله سنه جان
سو، چوره یین قیت اولسادا آتمادین،
یوردون اولدو بو عذابلی، دار شروان
هئچ بیر کسه سن اولمادین طفیلی
کومک آلدین آللاهدان و آنادان
سن اوتوردون کولگه کیمی آنانین
چهره سینین کولگه سینده آن به آن
ای آق قارتال! نه وقته دک اولاجاق
آنا یوردو وجودونا آشیان؟
نه وقته دک، عیسی کیمی آتاسیز
آنا ایله تانیسینلار سنی؟ قان!
بیر دفعه ده خضر کیمی یوخا چیخ
بسدیر اولدون آنانلا همخانمان!
سن قیمتلی بیر درسن، ندندیر
اولدون آنا آستاناسیندا پنهان؟
سن عقللی اولادسانسا دیله گل
آنا کیمی اوزونو دانلا بیر آن
هر نه ائتسن آنا حقین اونوتما
بیل، آناندیر سنه ائده ن جان قربان
بو آنانین خاطرینه، دشمنده ن
گلن درده دوزوب، سن اول مهربان
قورخ اوگونده ن، بیر گون سنی تک قویوب
ابدیلیک آنان کوچر دنیادان
ائدرسه عاشيقي جاهل مزمت
اونا قيمت وئرر عارفلر البت
جهاندا عشقده ن باشقا نه وارسا
كدر دير غصه دير درد دير نهايت
هر آغلار گؤزلويه عاشيق دئمزلر
اوزنده عاشيقين واردير علامت
باشين دان گئچمه ين عاشيق دئييلدير
جسارت ايستر عشقيده ن محبت
كيمين وار بير جهاندا بيله ياري
ايكي عالمده ايلر استراحت
اي عاشيق گئچ باشيندان يار يولوندا
داغيلسين قوي باشيندان درد محنت
سرخوشلوق ائده ن دؤلت، هوشيار اولاجاق بيرگون
ايللر جه ياتان بختين، بيدار اولاجاق بيرگون
قالماز بوقاپي باغلي وار هر گئجه نين صبحو
ديلبر بئله هيچ قالماز دلدار اولاجاق بيرگون
اغياريمي جانانيم اوخشارسا بوگؤن البت
بو سؤگيلي گؤزلرده اوخار اولاجاق بيرگون
من كافري عشق اولدوم بيلديم كي بو داستاندان
بوينومدا اونون زولفو زنار اولاجاق بيرگؤن
بيلمم نه تحفه من قول او سلطانه گؤنده ريم
لايق دئير كي، جانيمي جانانه گؤنده ريم
اي دوست ايسته ديم ائيله ييم بخش كونلومو
ائتديم حيا كي زيره ني كرمانه گؤنده ريم
اي خواجه مصلحت ائله الله رضاسينا
موره م نه تحفه سؤيله، سليمانه گؤنده ريم
يوخدور متاع ميز كي اولا ياره لايقي
درويش تكي بو حضرت سلطانه گؤنده ريم
يانميش سينمده يوخدور بيره ر آرپادانه سي
ويرانه دير بو كند اونا بس من نه گؤنده ريم
بايرام يئتيشيدي، خسته بو جانيم لا بير دئيين
بيلمه م نه قوربان اول شاه قوربانه گؤنده ريم
يوخدور نظامي ياخشي عمل سنده هيچ صبا
ياخشي عمل ده يي نه يين ميزانه گؤنده ريم؟
هرگئجه تدبير گؤرور كونلوم سنين هجرانينا
صبح تئزدن بند اولور عشقين شيرين سلطانينا
كونلومو وئرديم سند من سن كي بير جان اولموشوق
باشقا بير جان وارمي يئتسين باشقا بير جانانينا
گؤنلري بايرام كيمي شيرين گئچر باخسان گولوم
صبح تئزدن سن نظر سالسان اگر قوربانينا
وارمي جرعت، قالديريم شمشير سن تك آتلي يا
باشيم اوسته توتموشام وور ضربتي قالخانينا
مجليسينده من كيمي مهمان گره ك دائم سنين
گوهري توكسون اوزه قصد ائيله سين اوز جانينا
سن جيگر ائدمكدن الچك – آي پري ائت امتينا
يوخسا غرق ائيلر سني بيرگون جيگر اوز قانينا
گؤزلريمدن سئل كيمي توكدوم جيگر سويون بوگون
تا نظامينين غباري قونماسين ايوانينا
حسنون گؤزل آیت لری ای سئوگلی جانان
اولموش بوتون عالمده سنین شانینه شایان
گل ائیله عنایت منه وئر بوسه لبیندن
چونکی گؤزلین بوسه سیدیر عاشیقه احسان
سوردوم کی کؤنول هاردادی آلدیم بو جوابی
هئچ سورما تاپیلماز اونو آختارسادا انسان
رحم ائیله دئییب سیل کیمی گؤز یاشیمی تؤکدوم
گل قانیمله اَل یوما ای آفت دوران
انصافین اگر اولسا آچیق سؤیله «نظامی»
سنله نئجه رفتار ائلسین ای مهی تابان
گل سؤیله جوابین نه اولار سورغو زمانی
احوالیمی سندن سوروشارسا قیزیل اسلان
شمعی صوندور دخی پروانه کی یاریم گلدی
گوله باخ آغلا بولوت نازلی نگاریم گلدی
گئجه بایرام ائدرم جانیمی قربان سنه یار
سروریم، تاجی سریم، باغلی باهاریم گلدی
قامتین سرو سنین، جنتی گزدیم تایی یوخ
چاکری اولدوغوم اول شاهی سواریم گلدی
حسنونون شمعینه پروانه دئییب دؤندی کوله
آتشیم صؤندورن اول لاله عذاریم گلدی
دئدیم ای نازلی ملک سئو بو نظامینی دئدی:
سنینم عهد ائله دی چشم خماریم گلدی
آی اوزلو نگاریم كیمه مهمان اولاجاقسان
بیر سؤیله كیمین شانینه شایان اولاجاقسان
شاهلیق چتری وار باشین اوستونده بو آخشام
عنبر چترینله كیمه سلطان اولاجاقسان
شكر دئمیرم من سنه اوندان دا شیرین سن
دلبر نئجه بیر بختوره جان اولاجاقسان
ظلمت گئجه سن نورلی چیراغ ، پیس گوزه گلمه
ای آب حیات سن كیمه جانان اولاجاقسان
گئتدین نئجه بس تاب ائله سین هجره نظامی
او خسته ایكن ، سن كیمه درمان اولاجاقسان
منیم ای نازلی دلداریم ، منیم ای دردیمه درمان
منیم ای دولتیم ، واریم ، باغیشلا ، گئچ گناهیمدان
سالاندا سن منی بنده ، یاخینلیق اولماسا سنده
اگر قانیمی تؤكسنده ، یولومدان دؤنمرم بیر آن
شیریندیر لبلرین دلبر ، او گول رخسارینی گؤستر
یازیق كؤنلوم سنی ایستر ، منی الدن سالیر هجران
جمالین پرده یه سالما ، بو عاشیقدن اوزاق قالم
اگؤزومدن انتقام آلما ، منی قویما بئله حیران
بدخشان لعلی سنسن یار ، اوزون یاقوت كیمی پارلار
سنون حسنونده دیر گلزار ، جمالیندیر نگارستان
منیم چین لیلی ، عمر انسان ، و یا بلقیس و صنعانسان
یادا بیر ماه كنعانسان ، سنه اولسون جانیم قوربان
منی سنی مجنون ائتمیش سن ، حیاتدا محزون ائتمیش سن
اوزونه مفتون ائتمیش سن ، ائدیبسن قلبیمی بریان
دئییردیم من سنین یارین ؟ كی اولدوم ایندی بیمارین
سنین نورانی رخسارین ، منی یاندیردی ، ای جانان
نظامی اولدو بیچاره ، ائدیب هجرانین آواره
تاپیلمیر دردینه چاره ، اولوب جاری گؤزوندن قان
خان دوستی، آماندی، قویما، گلدی!
دیداری یاماندی، قویما گلدی!
وای، وای، دئیه سن بشر دگیل بو؟
بیر شکله اویان تهر دگیل بو،
آللاهی سئورسن، ار دگیل بو،
اردودی، قاباندی، قویما، گلدی!
دیداری یاماندی، قویما گلدی!
اول گون کی، آداخلادیز، اوتاندیم،
اوغلاندی، دئدیز ارین، ایناندیم!
اَر بویله اولورموش، ایندی قاندیم!
خان دوستی، آماندی، قویما، گلدی!
کرداری یاماندی، قویما گلدی!
قورخدوم، آی آمان، یاریلدی باغریم
بیر نازیک ایپه ساریلدی باغریم
گوپ-گوپ دویونوپ داریلدی باغریم،
جانیم اودا یاندی، قویما، گلدی!
کرداری یاماندی، قویما گلدی!
دودکش کیمی بیر پاپاغ باشیندا،
آغ توکلری بللی دیر قاشیندا،
گرچی قوجادیر، بابام یاشیندا،
اما سوراغاندی، قویما گلدی!
کرداری یاماندی، قویما گلدی!
ایگرنمیشم آغزی‌نین سویوندان،
قطران قوخوسی گلیر بویوندان،
لاپ دوغروسو، قورخموشام خویوندان
بیر افعدی ایلاندی، قویما، گلدی!
کرداری یاماندی، قویما گلدی
ثرادن بیر ده لی شیطان دئیر: انسانلار، انسانلار!
نه دیر دونیانی دوتموش علم لر، عرفانلار، انسانلار!
قانان کیم، قاندیران کیم، فیض یاب اولسا عوام الناس
دوشر شان و شرف دن ملالار، ایشانلار*، انسانلار!
سئورمی اهل استبداد ملت هوشیار اولسون؟
بونا راضی اولورمو بیرنئچه وجدانلار، انسانلار!
آییلمیش رنجبرلر، آلماق ایستر حق مشروعین
نه یئرده قالمیسیز بگلر، آغالار، خانلار، انسانلار!
محررلر، مفتن لر اوسانمازلار، اوتانمازلار
بازارلار، هرزه لر، افسانه لر، هذیانلار، انسانلار!
شرارت دن چکیب ال، خیره مایل اولمایین بیر دم
کسین باشلار، الین جانلار، تؤکون مین قانلار، انسانلار!
بشر سیز، سیزده قان تؤکمک طبیعی در، جبلی دیر
بوفطرتدن اوزاقدیر، شبهه سیز، شیطانلار، انسانلار؟
دگول میحیف دل لردن غبار جهل محو اولسون
نچون هرگونده قاندان قوپماسین طوفانلار... انسانلار!
دمادم نفس اماره دئمکده اُقتل الاخوان
نچون سالم قالا باشلار، بدنلار، جانلار،انسانلار!
جهالت پرده سین چاک ائتمه یین، اوندا گؤره ر سیز کیم
ثرادیر جسم لر، هم نفس لر، شیطانلار، انسانلار
وای، وای، نه یامان مشکله دوشدی ایشیم، الله!
فریادیمه یئت کیم، یانیرام آتشه، بالله!
اسلامه خلل قاتمادادیر بیر نئچه بدخواه
ایسترلر اولا بنده لرین طاغی و گمراه
ائتدیم نه یامان عصره تصادف، آمان ای وای
لا حول و لا قوة الا بالله!
مکتب لر آچیب ائیله یین احسانی دئییرلر
مکتبده قویون «اوستولو»، داسقانی دئییرلر
پر پوچ ائله یین چوب فلقانی دئییرلر
دیشره چیخارین حضرت ملانی دئییرلر
ملا قاوولا، یعنی معلم گله واه!... واه!...
لا حول و لا قوة الا بالله!
من آنلامیرام کیم، نولا معنای معلم
قیرخ- اللی منات پول آلا هر آی معلم
بیر تازه اصوله اولا ایفای معلم
پوللاری آلا، سؤیله یه، اوخفقای معلم
ملا اونا حسرتله چکه کوچه ده آه!...آه!...
لا حول و لا قوة الا بالله!
بیر ایلدی، بیر آز چوخ دا اولور، یوخدی دماغیم
نه چاتیر الیم بیر ایشه، نه گئدیر ایاغیم
هر دن یئنی بیر سوز دانیشیر اوغلان- اوشاغیم
تاققیلدایر، آلله دا شاهیدی، قولاغیم
«پورت آرتور»، حریت، «مانجوریا» قاه- قاه
لا حول و لا قوة الا بالله!
آند اولسون اوتن گونلره، دیوانه اولوبلار
اسلامه ده، ایمانه ده بیگانه اولوبلار
بالله باشیم چیخماییر آیا نه اولوبلار
حریته- مریته مستانه اولوبلار
باه باه... گئنه باه باه... گئنه باه باه... گئنه باه باه
لا حول و لا قوة الا بالله!
آخ، آی کئچن ایللر، نولا بیر ده دولانایدین
تازه گئنه بئش یوز ایل اولونجا دایانایدین
علمی، ادبی، فضلی، کمالاتی دانایدین
ای بیلدیر، اینیش ایل، نولا اودلاره یانایدین!
تا ائیله مه ییدین ده بو غافل لری آگاه!
لا حول و لا قوة الا بالله!
بیلمم نه ایشیم واردی، باشیم هاردا قاریشدی
علم ایله بئله دوشمن اولان قوم باریشدی
تجدید وفابیرله معارفله ساریشدی
راحت یاتا بیلمم، منه غم موری داریشدی
ائتمکمی اولار بیر ده بو اویموشلاری اکراه؟
لا حول و لا قوة الا بالله
ماه کنعانین باتیب، ای پیر کنعان، غم یئمه!
تا گلستانین اولوبدور بیت احزان، غم یئمه!
ای دل محنت زده، اول شاد، لبریز سرور
کسب نامردی قیلار افکار وجدان، غم یئمه!
اولمادی مقصودیمیزجه دور چرخ کج مدار
قالمالی دیر بئیله حالت اوزره دوران پایدار:
قسمتیندیر، ائتگیلن هم روز و شب ناله، زار
ای رعیت، ای فقیر و فعله، دهقان، غم یئمه!
صبح تئزدن دور آیاغا، شامه تک چک زحمتی
گوجلولردن ده ائشیت هر نوع فحش و تهمتی
سن ذلیل اول، عیبی یوخ، قوی گوجلو چکسین لذتی
قوی سنی خوار ائیله سینلر خان و اعیان، غم یئمه!
ایشله قوی قدین بوکولسون، ایشله، آلنین ترله سین!
ایشله، آج قال، آج بهایم تک عیالین چرله سین
ظلمدن فریاد و دادی قوی دیلین ازبرله سین
غارت ائتسین روزینی ملا و بگ، خان غم یئمه!
چک گیلن عمرون چاتینجا، بینوا، آه و فغان
بئیله پنهان سرّیلر اولماز سنه هرگز بیان
ملا نصر الدین، «لسان الغیبه» اولدون ترجمان
روح پاکندیر سنین هر دم ثنا خوان، غم یئمه
ترپنمه آماندیر، بالا، غفلتدن آییلما!
آچما گوزونو، خواب جهالتدن آییلما!
لای لای، بالا، لای لای
یات، قال دالا، لای لای!
آلدانما، آییقلیقدا فراغت اولا هیهات!
غفلتده کئچنلر کیمی لذت اولا هیهات!
بیدار اولانین باشی سلامت اولا، هیهات!
آت باشینی یات، بستر راحتدن آییلما!
لای لای، بالا، لای لای
یات، قال دالا، لای لای
آچسان گوزونو رنج، مشقت گوره‌جکسن
ملتده غم، امتده کدورت گوره‌جکسن
قیلدیقجا نظر ملته حیرت گوره‌جکسن
چک باشینا یورغانینی، نکبتدن آییلما!
لای لای، بالا، لای لای
یات، قال دالا، لای لای!
بیر لحظه آییلدینسا قوتار جانینی، یوخلا
آت تریاکینی، چک،‌بابا قلیانینی، یوخلا
اینجینسه ساغین وئر یئره سول یانینی، یوخلا
ایللرجه شعار ائتدیگین عادتدن آییلما!
لای لای، بالا، لای لای
یات، قال دالا، لای لای!
گوز نوری‌دیر اویقو، اونو، دور ائتمه گوزوندن
یول وئرمه مبادا چیخا بیر لحظه سوزوندن
اما ائله برک یوخلاکی، حتی گئت اوزوندن
آفاقی دوتان شور و قیامتدن آییلما!
لای لای، بالا، لای لای
یات، قال دالا، لای لای
آنا دیلیم گؤزه لدی
دولوب محبتون ای شوخ و دلستان دیلیمه
آلیب قراریمی الدن وئریب توان دیلیمه
کمان قاشون، گؤزون، اوخ کیپریگون، ساچین گؤزه لیم
آتیر کمند، چکیر یای گئدیر نشان دیلیمه
آلاولی سینه مین آهی وجودیمی کول ائدر
اگر سو سپمسه بو چشم خونفشان دیلیمه
یوخومدو چاره دایاننام همیشه چم خمیوه
ولی باتیرمیاسان طعنیله تیکان دیلیمه
گتیر جمالیوی قوی سینمه قادان جانیما
سرین سرین نفسونله سو سپ یانان دیلیمه
نه قدری گیزله دیرم درد عشقی سینه مده
دیلیمده جوشه گلیر غم اولور روان دیلیمه
می الستله مستم نه آبدستله پست
کی دگمه ییب الیمه جام و استکان دیلیمه
آنا دیلیم ائله شیریندی جاندان ایسته ملی
آچاندا من دیل آنام چوخ دئییبدی جان دیلیمه
دیلیم شیریندی عسلدن اودور کی غم یئمه رم
اگر وورا آریلار نیش هر زامان دیلیمه
منم او ترک، کی آدیم غزللرین دوزودو
من آذر اوغلویام آذر وئریبدی جان دیلیمه
منم او ترک، بخارئیله سمرقندی
باغیشلاییبلا قرا خالیمه ماتان دیلیمه
منم او ترک، کی غربتده اللی ایل یاشارام
تجاوز ائیله مز اهواز و اصفهان دیلیمه
منم او ترک، کی دالدان چیخاردارام دیلینی
قاهاررام انگینی هر کیم دیسه یامان دیلیمه
منم او ترک، سوزوم جمله سوزلرین گوزیدو
سوزوم اوزوم کیمی دوز، باغلاما یالان دیلیمه
دیلین فضیلتی یوخدور ملاک تقوادی
گئد اوز کمالیوه گول گولمه ای فلان دیلیمه
یقول اکرمکم عند ربّی اتقاکم
قویوب پیمبر اکرم گوزل بیان دیلیمه
همیشه امر به معروف دور منیم هدفیم
اگر کومک لیق ائده حیّ لامکان دیلیمه
منافقه دئیرم ال گوتور بو تفرقه دن
گولوب محاسینیمه یازما داستان دیلیمه
گلین وئره ک ال اله دشمنین قازاق کوکونو
یئتیرمه زهریلی عقرب کیمی زیان دیلیمه
کریمی ام دیلیمی رایج زامان ائده رم
توجه ائتسه آقام صاحب الزمان دیلیمه
قارقا بیر گون ائدیردی گلشنی سئیر
گوردو بیر بولبولو قفسده اسیر
اوزونو هی وورور اویان بویانا
بلکه آزاده پر چالوب دولانا
بوشلییوب ایستراحتی چابالیر
ائشیگین عطرینی قفسدن آلیر
باخیر سیملرین آراسیندان
گلیر شوره ، دل یاراسیندان
قارقا عرض ائتدی ای پرنده عشق
ای اولان شاه عشقه بنده عشق
ندی تقصیرون ای وفا کانی
سنی ارباب ائدوبدو زندانی
بو نظافت بو سس بو نوطقو بیان
سنه جانا ، روا دگول زیندان
دیدی بولبول که ای پرنده شوم
اََولیندن بئله اولوب مرسوم
قالا زینداندا عندلیب و هَزار
اولا آزاد کرکس و لشخوار
سن کی سرقتده اولموسان مشهور
قارقاروندان جهانیان منفور
چورگی دسمالیلا جازلورسان
صابینی تاخجادان آلازلورسان
پنیری سفره دن ووروب قاچیسان
گردکان گورجگین قاپوپ اوچوسان
شانسووا چیخسا پاک یا ناپاک
داراشیرسان ، کی سنده یوخ امساک
طینیتون پست و نییتون می شوم
مسلکون مذهبون دگول معلوم
سنی آزاد ائدوب بو چرخ دنی
قفس غمده ساخلیوب دی منی
دوتولان دیللره صفادی دیلیم
لیک اوز باشیما بلادی دیلیم
گئجه گوندوز اسیر زندانم
بودی جورموم کی خوش سخنرانم
هرکسین نوطقو وار فصاحتی وار
قلم آتشینی قدرتی وار
گرک اولسون همیشه زیندانی
چئخا زنداندا عاقیبت جانی
ای کریمی ندور بو طول کلام
مجلسی لنگه وورما ایله تمام
نه خیر اولا شیطانی گوردوم گئجه
خلقدن ایلوردی شکایت منه
گیچدوق اوتوردوق ایکیمیز کافه ده
حالتینی ایتدی حکایت منه
سویلدی شاعر سنه وار خواهیشیم
چوخ عرفائیله اولوب گردیشیم
عفو ایله بیردفعه دوشوبدور ایشیم
من یازیقام ایله حمایت منه
آخ نیه خلق ایلوری لعنت منه
آدمی خلق ایتدی خدای کریم
ایلمدیم سجده من اولدوم رجیم
سوز اوزانیب ایندی اولوب بیر سیجیم
دائم ایدیر حمله بو ملت منه
آخ نیه خلق ایلوری لعنت منه
منکه بولاردان جانیم ال چکمیشم
شیطنتین بوخچاسینی بوکموشم
بیرجه کیمین بالدیزینی سیکمیشم
بیر بله ایلولل ه اذیت منه
آخ نیه خلق ایلوری لعنت منه
رشوه نی مین مین قاهاروب خان یسین
نفع ربانی حاجی ترخان یسین
تهمتینی بس نیه شیطان یسین
داغدان آغیر گلدی بو منت منه
آخ نیه خلق ایلوری لعنت منه
آدمه من ایلمدیم سجده گر
واریدی صلبنده سنون تک بشر
ایندی اولوبدور هامی بیر پارچا شر
قالدی یالاندان بو اهانت منه
آخ نیه خلق ایلوری لعنت منه
اوستادی خلق ایندی تاپولماز ناشی
چیخمیا تا مکر و حیل دن باشی
هرکس اولوبدور اوزی شیطان باشی
هیچ ایشه ورمولل ه دخالت منه
آخ نیه خلق ایلوری لعنت منه
تابع نفس اولمیسوز ای فکری خام
مین جور اویوندان چیخیسوز صبح و شام
مفته منی متهم ایلور عوام
قویمامیسوز ذره جه فرصت منه
آخ نیه خلق ایلوری لعنت منه
کبلایی آرتوق آلیر اسگیک ساتور
گونده ساری یاغه نباتی قاتور
پیس پیس اوتانمور ایله قالخور یاتور
لعن ایدیر از روی حماقت منه
آخ نیه خلق ایلوری لعنت منه
پیس بولوسوز گر منی ای زنجلب
آخ نه دوشوبسوز دالیما داوطلب
سیز کی تانیر سیز منی یا للعجب
بس نیه ایلورسوز اطاعت منه
آخ نیه خلق ایلوری لعنت منه
من بابا پیغمبریدیم بیر زمان
طاعت ایدردی منه جان ابن جان
رتبه می آرتیردی خدای جهان
ویردی اوز عرشینده سکونت منه
آخ نیه خلق ایلوری لعنت منه
گوی ده نه اجالیله اهل سما
صف چکوب ایلردی منه اقتدا
آخری بیر کلمه نین اوسته خدا
ایلدی تنبیه و سیاست منه
آخ نیه خلق ایلوری لعنت منه
ایتدی تکبر منی خار و ذلیل
چیخدی الیمدن او گوزل سلسبیل
طولی چکوب سجده مین اوغلوم مین ایل
حق اوزی ورمیشدی فضیلت منه
آخ نیه خلق ایلوری لعنت منه
سیز اله بد ذاتسوز ای بدخصال
آدمی خلق ایتدی حق ذوالجلال
اولدی وجودی منه وزر و وبال
اولدی اونون خلقتی نقمت منه
آخ نیه خلق ایلوری لعنت منه
سجده نی من ایلمدیم آدمه
سیز ایدیسوز سجده بنی آدمه
آدیوز اسلامدی با این همه
سیز نه بشر سوز گنه رحمت منه
آخ نیه خلق ایلوری لعنت منه
سیز ده هله یوخدی او شان و مقام
خلقه انا الله دیورسوز ای عوام
تخت ریاستدن اوتور صبح و شام
اللشوب ایلیرسوز عداوت منه
آخ نیه خلق ایلوری لعنت منه
لاپ گده بیر یول یمیسوز غیرتی
عصمتی حیثیتی شخصیتی
بیر بیره قاتدوز کیشینی عورتی
د گسین اوغول سیزدکی غیرت منه
آخ نیه خلق ایلوری لعنت منه
هاردا دیدیم من بو خانیم قیزلارا
خوش بزنه وسمه چکه فر قویا
مرثیه لرده گتوره مین ادا
بوشلادا بسدور بو لجاجت منه
آخ نیه خلق ایلوری لعنت منه
آخ نه دوشوبسوز دالیما عمر و زید
ایستمسرم من بابا سیز تک مرید
آی گده لاپ سیز منی ایتدوز یزید
سیزدن اوغول چیخمادی امت منه
آخ نیه خلق ایلوری لعنت منه
جامعه ده بللی دیور مسلکوز
مذهب اسلامده یوخ مدرکوز
یوز منی وطی ایلیسوز هر تک تکوز
ایتمیسوز هر حیلده سبقت منه
آخ نیه خلق ایلوری لعنت منه
نفسیوه تنبیه ایله اوغلوم بالا
من دیورم بانقانی آل قات بالا
دوش قاباغا هر نه گلور قارمالا
باس اوروجی ایله شماتت منه
آخ نیه خلق ایلوری لعنت منه
من هاچان ایتدیم بو قدر انقلاب
هاردا قمار اوینادیم ایچدیم شراب
مفتضح ایتدوز منی ای بی حجاب
وردوز عجب بوللی خصارت منه
آخ نیه خلق ایلوری لعنت منه
گه منه ملعون دیوسوز گه شرور
عکسیمی گه شل چکیسوز گاهی کور
گاهی گورورسوز یوخودا مثل حور
هیچ یاراشور گور بو شباهت منه
آخ نیه خلق ایلوری لعنت منه
تاپ او کریمینی سحر ای پسر
سویله بوگفتاری اونا سر بسر
منع ایله سین خلقی او نیکو سیر
ایلمسون لعن جماعت منه
آخ نیه خلق ایلوری لعنت منه
بعضی صفت لر گورورم آشکار
هیچ بیری منده یوخیدی سیزده وار
قانمامیسوز غیرت و ناموس و عار
پیس پیس ایدیر سوز هله لعنت منه
آخ نیه خلق ایلوری لعنت منه
ایندیه‌ تک بیله بیلوردم خانم
هرزه و هزیاندی ریاست میزی
ایندی اوتوردوم گورورم آی جانم
تخت سلیمان‌دی ریاست میزی
آخ نئجه راحت نئجه اگلشملی
هر نئجه یورقون اوتوسا دینجلی
چوخ یوموشاق سلقلی کیف سورملی
لایق سلطان‌دی ریاست میزی
تخت سلیمان‌دی ریاست میزی
میز نئجه میز اگلشنی جست ایدیر
رند و خرابات و قوی دست ایدیر
بی می و مینا آدامی مست ایدیر
رتبه‌ی شایان‌دی ریاست میزی
تخت سلیمان‌دی ریاست میزی
باخما کیچیک گورسنوری ظاهری
تک بیر آدامدان چوخا یوخدور یری
قوی الیوی آننوا باخ بیر چری
بیر یکه میدان‌دی ریاست میزی
تخت سلیمان‌دی ریاست میزی
میز نئجه میز نشعه‌ی ممتازی وار
موشک و جت تک گویه پروازی وار
باشدان آلور هوشی عجب گازی وار
محفل رندان‌دی ریاست میزی
تخت سلیمان‌دی ریاست میزی
ایلمه غم فخرایله شیش آی ماتان
من رئیس اولدوم کفیمه یوخ چاتان
صدر نشینم دگولم شارلاتان
دردیمه درماندی ریاست میزی
تخت سلیمان‌دی ریاست میزی
واردی عجب معجزه‌سی بو میزین
کور ایدیر اوّل‌ده جلیسین گوزین
نه جلو ایستور نه اوزنگی نه زین
مین‌ملی مادیاند‌دی ریاست میزی
تخت سلیمان‌دی ریاست میزی
دورسا حضوریمده اگر یوز نفر
سایمارام ایشکدی بولار یا بشر
یا بیر اوطاق کتلی یا بیر طویله خر
بیزلره یکساندی ریاست میزی
تخت سلیمان‌دی ریاست میزی
آخ نئجه میز وار نه گوزل نقشه‌سی
اَل قول آچانمور سویورام هر کسی
اُلدویرورم هر کیمی چخمور سسی
مسلخ انساندی ریاست میزی
تخت سلیمان‌دی ریاست میزی
سخت اولا قانون نئجه مثل دمیر
من اونی الده ایده‌رم چون خمیر
اولموشام ایندی ایله روشن ضمیر
مکتب عرفاندی ریاست میزی
تخت سلیمان‌دی ریاست میزی
میز نئجه میز جنگده ارابه‌دی
دللری یاندیرماقا خوش تابه‌دی
خون ضعیفان بیزه نوشابه‌دی
باشدان ایاق قاندی ریاست میزی
تخت سلیمان‌دی ریاست میزی
مؤمن اولا گبر اولا اسلام اولا
یوخ منه فرقی چاتارام قول قولا
دینی فدا ایلمیشم من پولا
دینله دشماندی ریاست میزی
تخت سلیمان‌دی ریاست میزی
بو مثلی خوش دیدی احمد کوسا
ارمنی‌لیق یاخشیدی کبلای موسا
لیک قیامتده پوخی چخماسا
مسند شیطان‌دی ریاست میزی
تخت سلیمان‌دی ریاست میزی
عصر بیزیم عرصه‌ی میدان بیزیم
قصر بیزیم حوری و غلمان بیزیم
نفس بیزیم نعمت الوان بیزیم
معرض طغیان‌دی ریاست میزی
تخت سلیمان‌دی ریاست میزی
ظالمی مظلوم ایلسم ایلرم
حاکمی محکوم ایلسم ایلرم
هر کسی مسموم ایلسم ایلرم
مرکز بهتاندی ریاست میزی
تخت سلیمان‌دی ریاست میزی
دائم الیمده ایکی مثقال قلم
ایسته‌سم عالملری ووررام به هم
پولدی پول اُستن یاغوری دم به دم
گورملی دکاندی ریاست میزی
تخت سلیمان‌دی ریاست میزی
ملتی مین مین سویورام دویمورام
دولته دوقوز قویورام دویمورام
گونده اوتوز رنگ بویورام دویمورام
حیله‌ی الواندی ریاست میزی
تخت سلیمان‌دی ریاست میزی
زال منم رستم دستان منم
گیو منم سام نریمان منم
اهرمنم خصم سلیمان منم
مسکن دیواندی ریاست میزی
تخت سلیمان‌دی ریاست میزی
دویمارام اصلاً بله سرمایه‌دن
یوخدی سراغیم خبر و آیه‌دن
سنماسین ای کاش بو میز پایه‌دن
ثروت و ساماندی ریاست میزی
تخت سلیمان‌دی ریاست میزی
بس دی کریمی سوزی قاتما سوزه
سورمه آتون داشلقا قیتر دوزه
چکمه داخی ملتی چوخدا اوزه
یازمالی عنوان‌دی ریاست میزی
تخت سلیمان‌دی ریاست میزی
وئرمیشم طاقت و آرامیمی ای یـــار سنه
عاشــقم عاشــــقم ای دلبــر اعیار سنه
سئوه رم بزم اولا خلوت، قویاسان من ائلیم
دردیمی محنتیمی غصه مـــی اظهار سنه
گزه رم کوچه و دربندی دالونجا سوخـارام
پیـچاقی قارنینا هــــر کس ائده آزار سنه
ایستی وقتیندا سُیونسان سالارام تز ایچـینه
کاسه نــــی بوز وئره رم شربت گلنار سنه
گَل اوتور قوزا قیچون گیدیریم ای یـار عزیز
هر نه سئوسن ،جوراب و چکمه و شلوار سنه
نیه اوجوندا سیخورسان ،ازیسن، سیندیریسان
نــیلیوب آخ بو یازیــق قلب وفــادار سنــه
سن ییخیل بالِش ناز اوسته اوزان منده چالوم
ضرب و قارمان و کامانچا ویالون تــــار سنه
اَیمه شاخ ساخلا یانوندا باخیب اوپ قوی گوزیوه
بـــــــو گوزل عکسی کی مندن قالیر آثار سنه
دوگمه سین آچ، آرالا، ساخلا قویوم اورتاسینا
آلمیشام ســاک دُلوسی حیوا ، لیمو، نار، سنه
عیبی یوخ اینجیمه ویش ویش دئمه قوی تز چیخادیم
سیخسا باشماق آیاقین اولسا اگــــــــــــر دار سنه
دُز بیر آز بندین آچیم تـــا وئریم الآن اَلیوه
چتریوی، وئرمیه زحمت بو یاخیش، قار، سنه
گله سن باغ دا وئرم بیر الیوه اویناداسان
قیرمیزی آلما انار و گـــــل بیخار سنه
ال ایاق چالما چالیشما نئجه توتسان کئچه جاق
دئمه خاطیر قویاجاق چـــــــــرخ جفاکار سنه
احتراما دایارام آغزیوا سَنده سوراسان
سولی قلیانی کریمی دئیر اشعار سنه
ای فلک ياخچی بيزی درده گرفتار ائلدين
وسط دايره ده نقطه ی پرگار ائلدين
گوروم ای چرخ فلک نظم و نظامين پوزولا
نيه بس تهجه بيزي ياره گرفتار ائلدين 
 زولفون داراماخ رنجيني من شانه ده گوردوم
عشق آتشيني دهريده ديوانه ده گوردوم
هر نوع بشريله دولانوب هم قدم اولدوم
مردانه صفت ملتي ميخانه ده گوردوم 
 گئجه لر آيه باخيب من سني ياد ايله ميشم
صبحه جان ياتماميشام فکر و خيال ايله ميشم
گه ياتوب گه اويانوب بيله خيال ايله ميشم
من باخان آيه خدايا گوره سن ياردا باخر
 اولموش گوزليم ماه رخون آيه برابر
مستانه گوزون نرگس شهلايه برابر
دونياني منه وئرسله سنسيز نه يه لازيم
هر بير باخيشين هر ايکي دونيايه برابر
گونده منه باش ووران ، ايندي منه داش وورور
ايندي منه داش ووران، اوزگه لره باش وورور
اوزگه اگر داش وورا دردينه دوزماخ اولار
باخ بورا سوز بوردادي، داشلاري يولداش وورور
چوخ سعي ائلديم دوشميه بلکه ديله درديم
اما نه قيليم چاره کي ديلدن ديله دوشدي
تک قويما گولوم شهرياري گل يئنه يوخلا
بيردن گورسن تاپدي اجل فاصله دوشدي
قاشلارين اوخدي سنين
عاشيقين چوخدي سنين
من سني چوخ سئويرم
خبرين يوخدي سنين
الموش گوزلیم ماه رخین آیه برابر      
مستانه گوزین نرگس شهلایه برابر      
دنیانی منه وئرسله سنسیز نیه لازم      
هر بیر باخشون هر ایکی دونیایه برابر  
پاییز پاییم، سویوق یئللر اَسَنده
بولودلانیب دولمایاسان سن گرک
پاییز ایچره آچان چیچک، خزانی
آیاقلا کئچ، سولمایاسان سن گرک
وارلیغیمسان، حیاتیم سان، جانیمسان
باشقاسینی دویمایاسان سن گرک
گؤر سن اوچون، کیملره اوز سالمیشام
دانلاسالار قویمایاسان سن گرک
 "ماهنی"یازیب دیللره سالدیم سنی
منی دیلدن سالمایاسان سن گرک
یوللاریوی گوزلییرم هر زامان
گوزلریمی یورمایاسان سن گرک
آی اوزه وورما یارا
تئللرین وئرمه یانا
منی سس له هر ساعات
هر ساعات دییم جانا؟؟؟
.ساچلارین سر سینه مه
هر بیرینده ماهنی وار
سیزلایان تارلارینا
قوربانام سئومه لی یار
گولوشون نازلار آلار
باخیشین دا غمدیر آز
نئجه سئومه ییم سنی؟
سن دلی، من دلی باز
دلی سن، همده شیرین
جانی ایسته سن وئریم
گئزمه منن آرالی
ییخیلار سن سیز ائویم
اُوزی گویچک، لبی بال
باغلییام سوزلریوه
بیر عوموردی وورغونام
او قارا گوزلریوه
گولوشون نازلار آلار
باخیشین دا غم دیر آز
نئجه سئومه ییم سنی؟
سن دلی من دلی باز
بو اوتوزموش اورییم دن
سنه بیرتکجه سوزوم وار
دوزون دنه سئومه سن ده
ده منه ، منده دوزوم وار
دنن کی منیم یانیمدا
داریخیردین نئچه واختی
اوریین یانیردی آما
دیله گلمیردی ناواختی
هئچ اوزولمه هئچ اوتانما
ائله بیل هئچ یوخوموشدوم
دوزون ایسته سن بو حیسی
گوزلرین دن اوخوموشدوم
دئمیرم سئومه میسن هئچ
دئمیرم زوروم دا قالدین
آما بیلمه دیم نه اولدو
منه باخمایا اوتاندین
کیم سنی الیمنن آلدی؟
کیم گلیب ییریم ده اوتدی؟
هی اوزومنن سوروشوردوم
کیمین آهی منی توتدی؟
هئچ اوزولمه هئچ اوتانما
ائله بیل هئچ یوخوموشدوم
دوزون ایسته سن بو حیسی
گوزلرین دن اوخوموشدوم
گلیب نفس اولوب دی
جان وئریب دی دونیاما
بیر یئنی حیس داغیلدیب
گولوش لری رویاما
محبتلی گوزلری
دویوندورور قلبیمی
بیر باخیشیلا آما
مندن آلیر دردیمی
سوزلری شیرین بال کیمی
سئویرم اونو جان کیمی
ائله قاریشیب دیر منه
جانا قاریشان قان کیمی
گوزلری دریا دنیز
قلبی آینادان تمیز
خاطیری چوخ دور عزیز
بئله کی گلیب خوش گلیب
دولوب زامانلاریما
صاحیب اولوب دونیاما
کولگه سالیب هر یانا
بئله کی گلیب خوش گلیب
سوزلری شیرین بال کیمی
سئویرم اونو جان کیمی
ائله قاریشیب دیر منه
جانا قاریشان قان کیمی
منی گوزدن سالان اولدی
وئردیغین سوز یالان اولدی
سنی من دن آلان اولدی
گینه گیزلی سئویرم من
گوزوم حسرتین ده دولدی
گور بو سئوگی نئجه سولدی
هر نه اولدی منه اولدی
گینه گیزلی سئویرم من
آیریلیخدان اورییم قان
اوزی بیر یان سوزی بیر یان
جانیمی آلیر بو حسرت
سنسیزم هرنفس هر آن
اویورام عکسیوه هردن
دییرم نه اولدی بیردن ؟
نیه اینجییب دی منن؟
اوزومی دیله توتورام من
یاغیش آلتیندا دوراندا
اوزومه نم یئل ووراندا
یاش بو گوزلره دولاندا
اوزومی دیله توتورام من
آیریلیخدان اورییم قان
اوزی بیر یان سوزی بیر یان
جانیمی آلیربو حسرت
سنسیزم هرنفس هر آن
آذربایجان شهریارین دیاری
دیلیم ده سن، تورک ائلینین ویقاری
سنله قازانمیشام شانی، شهرتی
ایگیدلرین باش تاجی ایفتیخاری
وطن بایراقینا دایاق اولموسان
تاریخ بویی توپراقا جان قویموسان
سن بیر آیاق، سازاخلی گونلرین ده
جاندان گئچیب آذربایجان اولموسان
آذربایجان سنین اوزون آغ اولسون
هر آن سنه تانری میز دایاغ اولسون
قان ایستی خلقین بیر عومور وار اولسون
یوردوما جان دیه ن گوروم ساغ اولسون
اورمو گولون، اردبیلین، تبریزین
هر بیر یئرین ده جنتین هاواسی
چوخ سئویرم اولکه می سئومه لی سن
قادان اورییمه، شیرین قاداسی
باغیریندا گوز آچیب آیاق توتموشام
سئوگی دولو قاناد آچیب اوچموشام
توپراقیمی اوزگیه پای وئرمه رم
سوز وئریرم سوزوم اوسته دورموشام
آذربایجان سنین اوزون آغ اولسون
هر آن سنه تانری میز دایاغ اولسون
قان ایستی خلقین بیر عومور وار اولسون
یوردوما جان دیه ن گوروم ساغ اولسون
آرزیم دی بیرده سئوگیلیم
گوزلریوه گوزوم دَیَه
دویونجا زیلله نم سنه
دییه م قاییت،قال بو دَفَه
دییه م کی سنسیز تالانان
جوانلیقیم هدر گئدیر
دییه م سئویردیم سنی من
قلبیم سینیب، دیلیم دئمیر
گوزوم قالیب دی سئوگی ده
گوزوم قالیب، قاییت منه
سنین یادین قالیب منه
منیم نه ییم قالیب سنه؟
آرزیم دی بیر پائیز گئنه
یاغیش قوجاقلاسین بیزی
دولاق بوتون بولودلارا
گونش سراغلاسین بیزی
آرزیم دی بیرده سئوگیلیم
تبین قوجاقیما گله
چکه م نفس نفس سنی
سسین قولاقیما دَیَه
گوزوم قالیب دی سئوگی ده
گوزوم قالیب، قاییت منه
سنین یادین قالیب منه
منیم نه ییم قالیب سنه؟
گل ،دایانیب ساعاتلاریم
گل اومودوم یوخ یاشاما
ثانیه لر اوزور منی
دییله ر، اونسوز یاشاما
بوردا بیر غملی اوره وار ،هیجان آرزیلاییر
ائله نیسگیل لی سیزیلدیر، سرطان آرزیلاییر
بو اوتوز اوچ ایلی بوشلوغدا گئچه ن یاشلارینا
دلی سو بیر قوجا شکلینده، جوان آرزیلاییر
یازیلیب طالعینه بیر قورو اورمان کئدری
گوز یاشینان ال اوزوب قالمایا، قان آرزیلاییر
اونودولمور حایاتیندان یارالار سانکی درین
چیرپینیر کئچمیشی هر آن دا، یالان آرزیللاییر